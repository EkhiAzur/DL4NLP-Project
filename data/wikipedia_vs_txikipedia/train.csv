text,label
"Antzerkia jendaurrean istorioak kontatzeko modu bat da. 
Antzezleek buruz ikasten dute istorioa, eta gero jendearen aurrean antzezten dute. Normalean antzokietan aritzen dira, baina plazetan, aretoetan eta kalean ere aritzen dira. 
Antzerkian, gehienetan, elkarrizketak izaten dira; batzuetan, bakarrizketak. Dena den, hitzik gabeko antzerkiak ere badira.
Antzerkietan musika, soinua, dantza, eta abar ere erabil daitezke.
Martxoaren 27an, Antzerkiaren Eguna izaten da urtero.

Deutsch
English
Español
Français",txiki
"Antzerkia edo teatroa (greziera klasikoz ""theatron"", θέατρον, edo ikusteko lekua) arte eszenikoa da, non publikoaren aurrean istorioak kontatzen diren antzezpen baten bidez, hau da, hitzez eta imintzioz egindako ikuskizunaren bidez, batzuetan musikaz eta dantzaz lagunduta edo txotxongilo bezalako osagaiekin.
Antzezlanak arlo honetako egintzak dira, eta zatika banatuta daude normalean, eta zati horietako bakoitzak ekitaldi, ekinaldi edo gertaldi izena hartzen du.
Halaber, antzerkitzat hartzen da publiko baten aurrean antzeztutako edo zineman grabatu eta erreproduzitzeko antzezlanak biltzen dituen literatura-generoa. Narratiba arruntaz gain, elkarrizketa-estiloa, antzerkiak beste forma batzuk ere hartzen ditu, hala nola opera, balleta, zinema, opera txinatarra edo pantomima.
Antzerkiaren Mundu Eguna 1961az geroztik ospatzen da. Zehazki, urte bakoitzeko martxoaren 27an ospatzen da data hori, Nazioarteko Antzerki Institutuak zehaztuta, antzerkiak kulturarentzat mundu osoan zer adierazten duen erakusteko arrazoia.
Azkenik, antzokiak dira arte mota hau eskaintzeko leku fisikoak, kalean ere emankizunak burutzen diren arren.",wiki
"Arkitektura leku edo inguru batean zerbait eraikitzeko egiten den jarduera da, bai eta jarduera horri dagokion artea edo zientzia ere.
Eraiki nahi dena planoetan marrazten da, eta plano horiek eraikuntza-enpresei ematen zaizkie, horietan adierazitakoa gauzatzeko.
Arkitektura-lanetan aritzen diren pertsonak arkitektoak dira, eta haien lanaren emaitzari obra aktitektoniko deitzen zaio. Obra hori, gehienetan, eraikin bat izango da, hau da, etxe, ospitale, museo edo lantoki bat, baina baita zubi bat edo aireportu bat ere.
Eraikinen arabera, honelako arkitektura-motak daude:

Arkitektura zibila: eraikin eta monumentu publiko edo pribatuak (etxeak, ospitaleak, museoak, zubiak, aireportuak...).
Arkitektura militarra: gerrarako edo herrialdea defenditzeko eraikitakoak (harresiak, gotorlekuak, gazteluak...).
Arkitektura erlijiosoa: erlijioaren edo fedearen beharretarako eraikinak (elizak, meskitak, sinagogak...)Arkitektura Unibertsitate-mailako ikasketa bat da gaur egun, baina arkitektoak egon ziren inolako ikasketarik egon baino lehenago ere, noski.",txiki
"Arkitektura giza habitataren espazioaren diseinuaz —bereziki eraikin eta egituren diseinuaz— arduratzen den zientzia eta artea da. Gaur egun arkitekturaren diziplinatik kanpo jo arren, bai hirigintza bai ingeniaritza zibila oso estuki lotuta daude arkitektoen zereginarekin. Izan ere, arkitektura oso diziplina zabala da, artea eta teknika batzen dituena.
Gizakiak bere lehen etxebizitzak eraiki zituenean sortu zen arkitektura, eta atal desberdinak ditu eraikuntza bakoitzaren erabilpenaren arabera:

arkitektura zibila, eraikin eta monumentu publiko edo pribatuak eraikitzeko artea
arkitektura militarra, harresi eta gotorlekuak egiteko artea
arkitektura hidraulikoa, ura garraiatu eta erabiltzeko edo horren azpian eraikitzeko artea
ontzi arkitektura, itsasontziak egiteko artea;
arkitektura erlijiozkoa, tenplu, monasterio, hilobi eta bestelako erlijiozko eraikinak eraikitzeko artea.Arkitekturaren diseinuak lantzen ditu masa, espazioa, bolumena, testura, argia, ekaiak, planoak eta elementu pragmatikoak, bai eta kostuak, eraikuntza eta teknologia, helburu estetikoa, funtzionala eta, maiz, artistikoa lortzeko.
Hainbat zibilizazio historiko, askotan, euren arkitektura-lanen bidez ezagutzen dira batez ere, baita zenbait hiri, eskualde eta kultura ere. Eraikin batzuk, Egiptoko piramideak eta Partenoia esaterako, kultura ikurrak dira, eta kontzientzia publikoaren katebegi garrantzitsu bat osatzen dute.",wiki
"Arkitekturaren historiari begiratzen badiogu, hasi behar da esaten gizakia bere burua eguralditik babesteko hasi zela aspaldi egurrezko bizitoki edo etxolak eraikitzen. Baina lehen zibilizazio handiak, Antzinako Babilonian edo Egipton adibidez, helburu garrantzitsuagoa zuten eraikinak egiten hasi ziren, askotan helburu erlijiosoekin (tenpluak, mastabak, zigurat edo tenplu-dorre sumertarrak, edo Egiptoko piramideak, esaterako). Horregatik, arkitekturak oso ondo erakusten du halako gizarte edo zibilizazio batek historian izan duen garapena.
Antzinako greziar eta erromatarrek egindako arkitekturari ""arkitektura klasikoa"" deitzen zaio. Arkitektura klasikoa oso formala zen, eta halako arau zorrotz batzuk zituen, harmonia bilatzen zutenak; adibidez, eraikinak simetrikoak izaten ziren eta halako proportzio batzuk edukitzen zituzten beren neurrien artean
Antzinako Greziako arkitekturako eraikinik ezagunenak tenpluak dira, haietako batzuk nahiko egoera onean daudenak, hala nola Atenasko Partenoia; edo aire zabalean eraikitako antzoki edo teatroak (lehenak K.a. IV. mendean hasi ziren eraikitzen), hilobi monumentalak (mausoleoak) edo kirola egiteko estadioak. Greziako arkitekturan batez ere kareharria eta marmola erabiltzen zuten tenplu eta eraikin publikoetako hormak eta zutabeak egiteko; eraikin xumeagoetarako, berriz, adobea erabiltzen zuten,  buztina, harea, ura eta lastoa nahasiz egina.
Bestalde, antzinako Erroman, arkitektura erromatar zibilizazioaren lekukotasunik garrantzitsuenetako bat da. Erromatarren arkitektura etruriarren eta greziarren arkitektura klasikoan oinarritu zen, baina ekarpen berriak ere erantsi zizkion. Erromatarrek ere harria eta marmola erabiltzen zuten eraikin garrantzitsuetarako, baina baita material berriak ere, adreiluak eta hormigoia, adibidez. Gainera, osagai arkitektoniko berriak asmatu zituzten, hala nola erdi puntuko arkuak, gangak eta kupulak. 
Erdi Aroan, eraikuntza erromanikoa agertu zen, erabilera erlijiosoa zuten eraikin sendoekin. Geroago, estilo gotikoak hartu zuen haren lekua, eraikin erromanikoen astuntasuna arinduz eta argiari leku handia emanez. Arabiarrek eraikuntza-estilo berezia hedatu zuten, apaindura aberatsez hornitutako meskita eta jauregi ederretan. Errenazimentu edo Pizkunde garaian erromatarren ereduetara itzuli nahi izan zen, oreka eta simetria lortzen saiatuz eta elementu klasikoak berreskuratuz, hala nola ordenak eta tinpanoak. Bestalde, arkitektura zibila ere asko garatu zen, arkitektura erlijiosoa adina. Florentziako katedrala eta jauregiak eta Erromako San Petri basilika dira eraikin nabarmenenak.
XVII. mendetik aurrera, barroko estiloan, kurba, elipse eta espiralak eta irudi polizentriko konplexuak erabili ziren, eta pinturaz, eskulturaz eta estukoez baliatzen zen multzo artistiko teatral joriak osatzeko, jabeen aberastasuna loriatzeko eta nabarmentzeko asmoz.
XVIII. mendean, arkitektura neoklasikoa agertu zen, barroko garaiko estilo handinahiaren aurkako erreakzio modura, masa geometriko handiak eta ordena klasikoak erabiliz.
Aurrerago, XIX. mendearen bukaeran, estilo modernista agertu zen.",txiki
"Arkitekturaren historiak arkitekturaren aldaketa aztertzen du, hainbat garai, tradizio, eskualde eta estiloetan zehar. Uste denez, tradizio guzti hauen jatorria, gizakiek babesteko duten beharra da. ""Arkitektura"" terminoa, oro har, eraikuntzei buruzkoa da, baina, funtsean, askoz zabalagoa da, eta orain beste praktika bereizitzat jotzen ditugun alorrak barne hartzen ditu, hala nola hirigintza, ingeniaritza zibila, itsas ingeniaritza eta paisaiagintza. Kasu gehienetan, aztertutako garaiak eta artearen historiakoak paralelo doaz, eta une batzuetan ideia estetikoak gainjarri edo nahastu egiten dira.
Diziplina hau, ezagutza historikoen beste edozein bezala, historiografiaren berezko mugak ditu : ikuspuntu ezberdinak egon daitezke, horietako gehienak mendebaldekoak, beste kultura batzuen alderdi etnografikoarenganaino.",wiki
"Artea irudimenaren bidez zerbait sortzeko jarduera da; adibidez, marrazki edo margolan bat, abesti bat, eskultura bat, zeramikazko pieza bat, liburu bat, film bat edo beste hainbat gauza. Sortze-lan horiei ""artelan"" esaten zaie, eta artelanak egiten dituen pertsonari, ""artista"". Denok egin ditzakegu artelanak, baina artista ona izateko eta, batez ere, artista ospetsua izateko, zenbait trebetasun ondo landuak izatea ezinbestekoa da. 

Gaur egun, arteaz ari garenean, ""arte ederrak"" ditugu gogoan gehienetan. Artelan horiek edertasunarekin eta artistaren sormenarekin lotuta egon ohi dira; objektu politak sortzeko gaitasunarekin, alegia. Baina horrek ez du esan nahi objektu horiek nahitaez zerbaitetarako balio behar dutenik: askotan gertatzen da jendeak artelan bat gogoko izatea, besterik gabe, gustatzen zaion zerbait berezia duelako, eta pentsarazi edo zerbait sentiarazten diolako. Leku askotan daude artelanak, baina garrantzitsuenak museoetan egon ohi dira. 
Arte-mota asko dago. ""Arte bisual"" esaten zaienen multzokoak dira, adibidez, margolanak eta estatuak, bai eta eraikinak ere. ""Arte eszenikoak"", aldiz, dantza, antzerkia eta zinema. Musika eta literatura ere beste arte-mota bat dira. 
Artea figuratiboa edo abstraktua izan daiteke:

Arte figuratiboan, irudiak edonork ezagutzeko moduan adierazita daude, erraz igartzen da zer diren; adibidez, paisaia bat, pertsona bat, etab.
Arte abstraktuan, aldiz, irudiak ulertzen zailagoak dira, eta pentsatzera behartzen gaituzte; formak erabiltzen dira askotan (zirkuluak, karratuak eta beste forma geometriko batzuk), eta kolore-nahasteak ere bai.",txiki
"Artea edo ertia errealitatea edo irudimena nolabait adierazteko giza ekintza da. Horretarako, askotariko tresnak erabili ohi dira, hala nola materia, irudia, soinua, gorputz-adierazpena eta abar, hartzailearen irudimena edota emozioa suspertzeko helburuarekin.",wiki
"Gizakiek milaka urtez margotu dute. Frantzia eta Espainiako kobazuloetako paretetan 15.000 urteko pinturak aurkitu dira. Labar-pintura horiek, orokorrean, lehenengo gizakiek ehizatzen zituzten animaliak erakusten dituzte. Txinan era Iranen, gutxienez 5.000 urte dituzten zeramika margotu zatiak aurkitu dira. Antzinaroko egiptoarrek beren hilobiak eta tenpluak margolan landuez apaintzen zituzten. Antzinako Greziako hiritarrek apaintzeko objektuak margotzen zituzten, hala pitxerrak, nola tenpluetako paretak.",txiki
Artearen historia artearen garapena denboran aztertzen eta ikertzen duen diziplina da.,wiki
"Atenasko Akademia edo Platondar Akademia Platonek K.a. 388. urtean sortutako eskola filosofiko bat izan zen. Justiniako I.ak itxi zuen 529. urtean.  
Akademia honetan garatu zen teoria heliozentrikoa, eguzkia unibertsoaren erdian zegoela uste zuena.",txiki
"Atenasko Akademia edo Platondar Akademia (antzinako grezieraz: Ἀκαδήμεια) Platonek K.a. 388 inguruan sortutako eskola filosofiko bat izan zen, Akademoko lorategietan, eta Justiniano I.ak itxia 529. urtean. Ezagutzan ikertu eta sakontzen aritua, bertan egin zen garaiko lan matematiko guztia, eta teoria heliozentrikoa garatu zen. Unibertsitateen aurrekaritzat har daiteke.",wiki
"Autorretratua norbaitek bere buruari eginiko erretratua da.
Autorretratuak pinturan egiten dira batez ere; baina literaturan ere esan daiteke idazle batek egin dezakeela bere autoerretratua, hitzak erabiliz.",txiki
"Autorretratua edo autopotreta pertsona batek bere buruari eginiko erretratua da. Margolaritzan artistari bere buruari buruzko azterketa sakona egitea eskatzen dio genero honek. Zenbait garaitan, XVI eta XVII. mendean esaterako, oso ohikoa zen margolari ospetsuek haien autorretratua egitea, horrela haien egile maila finkatzeko. Dena dela, autorretratua ez da beti genero errealista. Literaturan ere egin daiteke, prosopografia eta etopeiatik gertu.",wiki
"Balleta dantza mota bat da, oso mugimendu fin eta dotoreetakoa.
Balleta gaztetandik ikastea komeni da, gorputzari oso mugimendu zailak eskatzen dizkiolako; gorputza zenbat eta malguagoa izan, zenbat eta elastikoagoa, orduan eta erraztasun handiagoa izango du dantzariak balleta egiteko.
Gorputzeko atal guztiak harmoniaz eta dotore mugitzen dira balletean.
Bereziak dira balleterako erabiltzen diren oinetakoak: punta gogorrekoak.",txiki
"Balleta dantza mota arautu bat da, Pizkunde garaian Italiako gorteetan sortua eta gerora Frantzian eta Errusian garatua. Dantzaren goi mailako forma tekniko bat da eta berezko hiztegia du. Eragin handia izan du dantza orokorrean eta ballet-eskoletan irakasten da mundu osoan.
Ballet-dantzaren obrak koreografiatuta egoten dira eta mimoa, antzerkia eta musika izaten dituzte.
Ballet klasikoa da gehien ezagutzen den mota, batez ere bere teknika da azpimarratzekoa, hala nola, pointe jarrera, zangoen mugimenduak",wiki
"Banpiroak fikziozko munstroak dira, gauez gizakien odola edatera ateratzen direnak. Beren letagin zorrotzak erabiltzen dituzte biktimaren eztarriari hozka egiteko. Kondairaren arabera, banpiro batek hozka egiten dion pertsona bat banpiro bihurtzen da bera ere.
Banpiroak film, liburu eta bestelako hedabide askotan agertzen dira. Mozorrotzeko ere erabiltzen dira inauterietan.
Banpiroak kriminalak edo hilobitik hil eta berpiztu diren beste pertsona txar batzuk direla esaten da. Gauez esnatzen dira elikatzeko, baina eguzkia atera baino lehen itzuli behar dute beren atseden lekura. Banpiro batek saguzar bihurtuta bidaiatu dezake.
Hainbat istorio kontatzen dira banpiroei buruz; adibidez, ez direla ispiluetan islatzen; ezin dutela jasan baratxuri usaina edo kristau gurutze bat ikustea; banpiroak hiltzeko modu bat bihotzean egurrezko taket zorrotz bat sartzea dela, edo banpiroaren atseden lekua suntsitzea.
Banpiroei buruzko sinesmena egon da Europa eta Asiako leku batzuetan. Banpiroei buruzko kontakizun 
asko Ekialdeko Europatik etorri ziren, Hungariatik bereziki.
Banpiroei buruzko ideia moderno gehienak Bram Stoker idazlearen Drakula (1897) eleberritik datoz. Pertsonaia nagusia, Drakula kondea da, Transilvaniako gaztelu beldurgarri batean bizi den banpiroa. Historiak Ekialdeko Europako herri-ipuinen elementuak ditu. Drakula kondearen pertsonaia, itxura batean, XV. mendeko Vlad izeneko printze krudel batengan izan dezake jatorria.
Drakulari buruzko lehen filma 1931n estreinatu zen. Geroztik, liburu eta film gehiagotan agertu dira banpiroak. Ezagunenen artean, idazle estatubatuar pare baten lanak daude: Anne RicerenVampire Chronicles eta Stephenie Meyerren Twilight saga daude.

Deutsch
English
Español
Français
Italiano",txiki
"Banpiroak bizidunon odolarekin elikatzen diren izaki mitologikoak edo folklorikoak dira. Batzuetan kontakizun folklorikoetan banpiro hilezkorrek beren senide izan zirenei bisitatzen die, eurak bizi ziren lekura itzuliz eta beren bizilagun-ohiei ezbeharrak edo heriotzak sorraraziz. Nahiz eta izaki hauek munduko kultura gehienetan aipatuak izan, Mendebaldeko Europan banpiro izendapena ez zen XVIII. mendera arte ezagun egin, batez ere Balkanetatik eta Ekialdeko Europatik ailegatutako eraginagatik. Halere, garai honetarako izakiok lekuan-lekuko izen ezberdinak jasotzen zituzten: vampir (вампир) Serbian, vrykolakas Grezian eta strigoi Errumanian. Banpiroenganako sineskeria mailaren areagotzeak Europako jendetzaren histeria mailaren areagotzea ere ekarri zuen berarekin bat, ondorio bezala hilberrien gorpuak taketez zulatu edo jendearen aurkako banpirokeria salaketen kasuak asko ugaritu ziren.
Aro Modernoan aldiz, banpiroa fikziozko izaki bat izan ohi da, nahiz eta oraindik munduko zenbait txokoetan banpiroen antzeko izakienganako sinesmena baden, adibidez chupacabra delakoa. Lehendabiziko banpiroenganako sinesmen folklorikoak hil berrien gorputzaren usteltze prozesuarekiko zegoen ezjakintasunean oinarritzen ziren, nolabait aurre-industrializazio garaiko jendeak heriotzaren misterioak arrazionalizatzeko azalpenean banpiroaren sorkuntza burutuko zuen. Porfiriaren gaixotasuna ere lotu izan ohi da banpiroen kondairekin eta oihartzun handia eman zitzaion komunikabideetan, nahiz eta lotura hau oso eztabaidatua izan den.
Fikzio modernoan agertzen den banpiro sofistikatu eta karismatikoa 1819. urtean John William Polidori idazlearen The Vampyre idazlanaren argitalpenarekin jaio zen; kontakizun honek arrakasta itzela jaso zuen eta XIX. mendeko ondorengo banpiroen inguruko idazlanetan eragin handia izango zuen. Sheridan Le Fanu idazlearen Carmila eleberria ere aipagarria da, bertan banpiro emakumezko bat agertzen delarik. Nola nahi ere, 1897ko Bram Stoker idazlearen Drakula pertsonaia izango zen nobeletako banpiroen erabateko funtsa eta banpiro modernoaren kondairari oinarri nagusiak eskaini zizkion. Liburu honen arrakastak XXI. mendean liburu, filma eta telebistako saioen bidez hain ospetsua den banpiroen genero berria ezarri zuen. Honela banpiroaren irudia beldurrezko generoaren irudi nagusia bilakatu da.",wiki
"Beningo Erresumako biztanleek arte mota ugari egiten zuten. Herrixketako eskulangileek eltze, arma eta erreminta sinpleak egiten zituzten. Zeremonietarako maskarak lantzen zituzten, eta jainkoen buztinezko eskulturak egiten zituzten.
Beningo hirian, eskulangileak gremio izeneko taldeetan zeuden antolatuta. Gremioen artean zeuden zurginak, marfil-langileak, larruginak, errementariak eta ehuleak. Denetan garrantzitsuena letoigileen gremioa zen. Obarentzat (erregearentzat) bakarrik egin zezaketen lan. 
Beningo artean pertsonak, animaliak eta jainkoak erakusten dira; gida zoragarria da Beningo erresumako bizitza eta erlijioa nolakoak ziren ulertzeko. Animalia batzuk, krokodiloak eta leopardoak esaterako, sarri ageri dira Beningo artean. Obaren boterea erakusteko sinbolotzat erabiltzen ziren.",txiki
"Beningo Erresuma, Edo Erresuma ere deitua, mendebaldeko Afrikako antzinako erresuma izan zen, 1180-1897 bitartean Gineako Golkoan hedatu zena, gaur egungo Nigeriaren hego-mendebaldean. Edo zuen hiriburu, egungo Benin City. Herrialde aberatsa izan zen, batez ere boli, piperbeltz, palma olio eta esklabuen trafikoari esker. Brontzezko eta bolizko irudiek eta behe-erliebeek ere famatu zuten Beningo Erresuma. 1897an, britaniarrek menderatu zuten.",wiki
"Pizkundea edo Errenazimentua Europaren historiako garai bat da, XV. eta XVI. mendeei dagokiena. Bi mende horietan, aldaketa handiak gertatu ziren pentsamenduan, zientzietan, ekonomian, artean, politikan eta baita erlijioan ere, eta aldaketa horiek bukaera ipini zioten Erdi Aroari. Errenazimenduak antzinateko zibilizazio grekolatinoaren ideia asko berreskuratu zituen, Europan zibilizazio berri bat eraikitzeko. Errenazimentua, beraz, antzinako Grezia eta Erromako ereduetan oinarritu zen, baina gizakiaren eta gizartearen eraldaketa sakona ekarri zuen, pentsamendu humanistari lotua.
Italia, eta, zehazkiago, Florentzia izan zen Errenazimentuaren sorlekua, XIV. mendean, eta laster zabaldu zen Alemaniara XV. mendean eta Europa osora XVI.ean. Errenazimentuak ekarritako aldaketarik garrantzitsuenetako batzuk honako hauek izan ziren:

Erregeen boterea sendotu egin zen: noblezia erregeen mende geratu zen.
Kapitalismoaren garapenerako baldintzak ipini ziren, merkataritzari eta diruaren zirkulazioari esker eta Amerikatik etengabe heltzen zen aberastasunari esker.
Europako erlijio-batasuna apurtu zen, Erreforma protestantearen ondorioz.
Pentsamolde humanista garatu zen: unibertsoaren erdigunea Jainkoa izan beharrean gizakia zela pentsatzen hasi zen.Errenazimentua Erdi Aroaren eta Aro Modernoaren arteko zubia izan zen. Garai hartan, oso denbora laburrean, hainbat aurkikuntza eta asmakuntza gertatu ziren, Mendebalde osoko gizartean eragin izugarria izan zutenak: kontinente berriak aurkitu eta esploratu ziren; Kopernikoren astronomia-sistema nagusitu zen; estatu-nazioak eratu ziren; sistema feudalak gainbehera egin zuen eta komertzioa asko hedatu zen; bestetik, garrantzi handiko berrikuntzak aplikatu edo asmatu ziren (papera, inprimatzeko makina, itsasorratza, bolbora...). 
Asmakuntzarik garrantzitsuenetako bat Gutenbergen inprimatzeko makina izan zen, 1453an asmatua. Makina horri esker, liburu asko eta oso erraz argitaratzeko aukera egon zen, eta horrek jakintza eta ideiak modu azkarrean zabaltzeko bidea ekarri zuen.
Garrantzi historiko handia izan zuen beste gertaera bat turkiarrak 1453an Konstantinoplaz jabetu izana da; izan ere, gertaera horren ondorioz, Europa eta Asia arteko merkataritza-bideak etenda geratu ziren, eta europarrek beste bide bat bilatu behar izan zuten Asiara iristeko. Horrek eraman zituen europarrak mundua esploratzera eta kontinente berriak (Amerika, adibidez) aurkitzera.",txiki
"Pizkundea edo Errenazimentua —zenbaitetan Berpizkundea edo Errenaisantza ere deitua— XV. eta XVI. mendeetako kultura mugimendua izan zen, Behe Erdi Aroan Florentzian hasi eta geroago Europan zehar hedatuz joan zena. Hitza orduko garai historikoa izendatzeko ere erabiltzen den arren, kontuan hartu behar da Pizkundeko aldaketak ez zirela Europa osoan batera gertatu. Pentsamendu humanistari oso loturik dagoen mugimendu kultural horren oinarria Antzinate klasikoaren iturrietara itzultzea izan zen.

Erdi Aroaren eta Aro Modernoaren arteko zubia izan zen. Izan ere, Erdi Aroaren amaiera eta Pizkundearen hasierako urteetan, oso denbora laburrean, Mendebaldeko gizartea oinarri-oinarritik inarrosi zuten aurkikuntzak eta asmakuntzak egin ziren, Europan eta inguruko herrietan ere. Jakintza klasikoa berpizteaz gainera, Errenazimentuan kontinente berriak aurkitu eta esploratu ziren, Kopernikoren astronomia sistemak hartu zuen Ptolomeorenaren lekua, estatu nazioak eratu ziren, sistema feudalak gainbehera egin zuen eta komertzioa asko hedatu zen, eta garrantzi handiko berrikuntzak aplikatu edo asmatu ziren (papera, inprimatzeko makina, itsasorratza, bolbora...). 
Nolanahi ere, garai hartako pentsalarientzat ikasketa eta jakintza klasikoen eraberritze garaia zen hura batez ere, kultura pobretu zen urte luzeen ondoren heldua. Horretan erabakiorrak izan ziren Bizantziotik, otomandarrengandik ihesi, iritsi ziren jakintsuak eta testuak, horien bidez ezagutu ahal izan baitziren klasikoak.",wiki
"Esfingea mitologiako izaki bat da, lehoi-gorputza eta giza burua dituena. Esfingeak antzinako Egipto eta antzinako Greziako eta beste zenbait herrialdetako kondaira edo elezaharretan eta artean azaltzen dira. 
Antzinako egiptoarrek esfingeen estatua handi ugari egin zituzten. Luxor hirian, adibidez, esfingez betetako kale bat dago. Egiptoko esfingerik handiena eta ospetsuena Gizako piramideetatik gertu eraiki zuten K.a. 2500 inguruan. Esfinge Handia deitzen da, eta egiptoar errege baten burua du. 
Antzinako greziarrak, berriz, K.a. 1600 inguruan hasi ziren esfingeak egiten. Haien esfingeek, ordea, hegoak zituzten. Handik aurrera, esfinge guztiak emeak izan ziren. Greziar mitologiako historia baten arabera, Tebaseko esfingeak asmakizun bat planteatu eta hura igarri ezin zuen jendea jan zuen. Honako hau galdetzen zuen: “Zein animalia ibiltzen da lau hankan goizean, bi hankan eguerdian eta hiru hankan gauean?"". Azkenean, Edipo izeneko greziar heroiak eman zuen erantzun zuzena: “pertsona bat”. (Izan ere, pertsona bat haurra denean lau oinean ibiltzen da, hazten denean, aldiz, bi hankan eta zahartzarora iristean, berriz, bastoi batez). Orduan, esfingeak bere burua hil zuen.",txiki
"Esfingea (antzinako grezieraz: Σφίγξ), oro har, giza burudun etzandako lehoi bat bezala irudikatzen den animalia mitologiko baten grezierazko izena da. Esfingeak, antzinako egiptoarrek asmatu zituzten, eta euren mitologia konplexuko zati ziren. Garrantzi kulturala ere izan zuten antzinako greziarren artean. Herodotok, Androesfinge deitzen du egiptoarra, gizon aurpegia zuena, greziarrak ez bezala, emakume itxura eta hegoak zituena. Krioesfinge deritzenak ere bazeuden, animalia burudunak, oro har ahari edo belatzenak. Antzinako egiptoarrek, Sheps-ankh deitu zituzten ""irudi bizia"" esan nahi duena.",wiki
"Eskulturagintza arte bisualen adar bat da. Eskulturak hiru dimentsio (luzera, zabalera eta garaiera) dituzten arte-objektuak dira. Eskultura baten diseinuan, garrantzi handia du forma nola erlazionatzen den espazioarekin; diseinuaren beste osagai garrantzitsu batzuk tamaina, testura, argi-itzalak eta kolorea dira, orobat. Eskulturak pertsona edo objektu baten itxura izan dezake, baita artistak asmatutako edozein forma ere.
Eskultura bat mukulu biribilekoa edo erliebeduna izan daiteke. Mukulu biribileko eskulturak beren kasa egoten dira zutik eta alde guztietatik ikus daitezke. Erliebeak, aldiz, ezin dira beren kasa zutik egoten, atzealde bati lotuta egoten baitira; horrexegatik ez daude atzetik ikusteko diseinatuta. Erliebeek eraikinen hormak apaintzen dituzte maiz.",txiki
"Eskulturagintza edo eskultura arte nagusien mota tradizionaletakoa da, hiru dimentsiotan egindako irudiak sortzen dituena gai gogorrak (harria, marmola, metala, beira, zura) edo bigunak erabiliz. Era honetan, arte plastikoetan ere sailkatuta dago.
Eskultura izena hartzen dute arlo honetan egindako irudiek, eta eskultore edo zizelkaria da esparru honetan lan egiten duen artista.
Bestela, arte agerpen publiko gehienak eskulturak dira.
Arte ederretako bat da, eta, horretan, eskultoreak bere burua adierazten du bolumenak sortuz eta espazioak osatuz. Eskulturan, zizel eta tailatzeko arte guztiak sartzen dira, baita galdaketakoak eta moldekatzekoak ere. Eskulturaren barruan, materialen eta bitartekoen konbinazio desberdinen erabilerak errepertorio artistiko berri bat sortu du, konstruktibismoa eta mihiztadura bezalako prozesuak barne hartzen dituena.
Giorgio Vasariren (1511-1574) Le vite de' piú eccellenti pittori, scultori e architettori lanaren hitzaurreak arkitektura, eskultura eta pinturaz hitz egiten du, diseinuaren arteak izenarekin multzokatutako diziplinez, alegia. Obra garai hartan erabilitako teknika artistikoei buruzko tratatu informatibo eta baliotsua da. Eskulturari dagokionez, honela hasten da:

Antzinatik, gizakiak zizelkatzeko beharra izan du. Hasieran, eskura zituen materialik sinpleenekin egin zuen: harria, buztina eta egurra. Ondoren, burdina, brontzea, urrea, beruna, argizaria, igeltsua, plastilina, poliesterrezko erretxina eta plastikoak erabili zituen besteak beste, beira-zuntza, hormigoia, zinetika eta argiaren islapenaz sendotuz. Eskulturak funtzio bakarra izan zuen hasieran: berehalako erabilera; ondoren, berriz, funtzio erritual, magiko, ehorzketa eta erlijiosoa gehitu zitzaizkion. Funtzionaltasun hori aldatuz joan zen bilakaera historikoarekin, batez ere estetika edo apaindura bereganatuz, eta elementu iraunkor edo iragankorra izatera iritsi zen.",wiki
"Fikzioa idazle edo autore batek bere irudimenetik ateratako kontakizuna da. Normalean, literaturarekin lotzen dugun zerbait da; baina ikusentzunezkoen munduan ere erabiltzen da: film gehienak fikziozkoak izaten dira, baina badira ez-fikziozkoak ere, dokumentalak, adibidez.
Fikziozko lan batean, autore edo egileak berak asmatzen du kontatzen duen istorioa. Normalean, narrazioari lotuta egoten da; izan ere, poesian ere erabiltzen du egileak bere irudimena, baina ez istorio bat kontatzeko.
Literaturaren barruan, fikziozko lanak bi eratakoak izaten dira:

Eleberri edo nobela: istorio luze eta konplexua kontatzen duena. Pertsonaia eta eszena asko izaten ditu eta atal desberdinak eduki ditzake; lehenagoko garaietan, askotan, eleberri baten atalak banaka argitaratzen ziren, eta bukaeran bakarrik kaleratzen ziren liburu moduan.
Ipuin edo narrazio laburra: kontakizun laburra, orri gutxikoa. Pertsonaia eta eszena gutxi izaten ditu eta ez du atalik izaten. Askotan, ipuin-bilduma moduan argitaratzen dira, ipuin-sorta bat biltzen duen liburu batean; baina solte ere argitaratzen dira, batzuetan, bestelako argitalpenetan, aldizkari edo egunkari batean, adibidez.
Français",txiki
"Fikzioa irudimenezko errealitate batean oinarritutako narrazio bat da, non fikziozko pertsonaiek hartzen duten parte. Fikziozko narrazioa ahots zein idatzizkoa eta literatura, antzerki nahiz zinemakoa izan daiteke. Hitza latinetik dator, fictus (""asmatutakoa""), fingiere aditzaren partizipioa.
Fikzioaren eta errealitatearen arteko bereizketaren ikerketa tradizioz literatur teoria eta filosofia eremuan garatu da. Hizkuntzalaritzan enuntziazioari arreta eskaini zaio, bestetik.",wiki
"Fikziozko pertsonaia bat izaki erreal edo fantastiko bat da, fikziozko istorio baten parte dena eta ezaugarri jakin batzuk dituena.
Hainbat pertsonaia-mota daude ipuin, eleberri edo edonolako narrazio-lanetan. Haien sailkapena hainbat irizpideren arabera aldatzen da: parte-hartze maila, autoreak emandako ezaugarri psikologikoak, istorioan zehar izandako garapena...",txiki
"Fikziozko pertsonaia, fikziozko lan batean agertzen den edozein pertsonaia da. Zehatzago, lan horren unibertsoaren barnean existitzen dela irudikatzen den pertsona edo jendea da. Pertsonez gain, estralurtarrak, munstroak, animaliak, jainkoak edo bizirik gabeko objektuak izan daitezke. Pertsonaia hauek, ia beti, fikziozko lanen protagonista dira, bereziki eleberri eta antzezlanetan. Izan ere, zaila egiten da pertsonaiarik gabeko eleberri bat irudikatzea, ezaugarri hori duen lanik egiten saiatu den arren, (James Joycen Finnegans Wake lana, adibidez). Olerkaritzan, beti dago pertsonaren bat presente, baina, oro har, irudizko kontatzaile edo entzule bezala.
Kritikoek, ""pertsonaia biribil"" eta ""pertsonaia lau""en artean bereizten dituzte. Lehenak, nortasun ezaugarri ugari izaten ditu, eta konplexuak izaten ohi dira, benetakoago eta sinesgarriagoak. Pertsonaia linealek, berriz, nortasun ezaugarri gutxi batzuk baino ez dituzte izaten, eta sinpleagoak eta sinesgarritasun gutxiagokoak izaten ohi dira. Eleberri bateko protagonista (batzuetan heroia), oro har, pertsonaia zirkular bat izaten da, eta, inguruan dituen bigarren mailako pertsonaiak, linealak. Haizeak eraman zuena filmeko Scarlett O'Hara pertsona, adibidez, pertsonaia zirkular baten adibide on bat da, Prissy zerbitzaria, lineala izango litzatekeen bitartean. Berdin, zenbait pertsonaia antagonista (protagonistekin tupust egiten dutenak, batzuetan bilau ere deituak), pertsonaia zirkularrak dira. Pertsona antagonista zirkular baten adibide ona, Rhett Butler da.
Dramaren historian zehar, estereotipo bihurtutako zenbait pertsonaia garatu dira: nekazari inuzentea, iruzurgilea eta abar.
Zenbait antzezlanetan, eskenaratze eta filmetan (animaziozkoetan izan ezik), fikziozko pertsonaiak, aktore, dantzari eta abeslariek protagonizatzen dituzte. Animazio eta txotxongiloetarako, ahotsezko aktoreak daude, ahotsak, ordenagailu bidez ere sor daitezkeen arren.",wiki
"Gizateriaren ondarea babestuak izateko izendatu diren kultura-altxorrak eta inguru edo eremu natural bereziak dira. UNESCO izeneko erakundea da gizateriaren ondareen zerrenda egiten duena, eta 1.000 leku baino gehiago izendatu ditu, 160 herrialdetan zehar banatuta.",txiki
"Munduko ondarea (Gizateriaren ondarea izenaz ezagunagoa), balio unibertsal berezia duela eta, UNESCOk hala izendatutako leku konkretua (hala nola, baso, mendi, laku, uharte, basamortu, eraikin edo hiri bat) da. Programa honek aparteko garrantzi kultural edo naturala duten lekuak identifikatzea, babestea eta gordetzea du helburu.Izendapena jasotzen duten leku edo eraikinak, Munduko Ondareen Zerrendan sartzen dira.",wiki
"Grafitiak kaleko arte mota bat da, horma-irudiak, gehienetan. Ohikoak ez diren lekuetan egiten dituzte, eraikinetako hormetan batez ere, baina baita debekatutako lekuetan ere, metroan, trenetan edo autobusetan, adibidez. Normalean, margotzeko espraiak erabiliz egiten dituzte. Kaleko arte mota hau ez du mundu guztiak begi onez ikusten, eta, leku batzuetan, zigorrak egoten dira grafitiak egiten dituztenen kontra; hala ere, badira arte munduan ospe handia duten grafitigileak ere.

Français",txiki
"Grafitia espazio publikoetan modu ilegalean zein legalean idatzitako edo marraztutako mezua edo marrazkia da. Hau adierazpen artistiko bisuala da. Arte hau Paleolitikotik existitzen da, aro honetako gizakiek marrazkiak (grafitia-k) egiten zituzten kobazuloen paretetan.
Hauek leku askotan ikusten dira; eraikinen hormetan, kaleko lurzoruan, zubietan, autobusetan, arropan, musika albumen azaletan, (rap) abestietako bideoklipetan… Honen eragina mundu osotik zehar dago, leku guztietan grafitiak daudelako.
Batzuen ustez hau bandalismoa eta zaborra da, baina beste batzuek arte (adierazpen artistiko) bezala ikusten dute. grafiti bat jabetza publiko edo pribatu baten baimenik gabe egiteak hainbat ondorio ekar ditzake, jazarpena edota atxiloketa haien artean.  
grafiti forma ohikoenen artean “tagging”-a dago, norberaren izena edo logoa estilizatzearen ekintza. Hau New Yorken eta Philadelphian egiten hasi zen, gero mundu osotik zabaldu zen.
Arte honek ez du bilatzen merkaturatzea eta artearen merkatua, honen ekoizpen baldintzak eta natura kontuan hartuta, irabazi-asmorik gabeko artea dela argi dago. Haren helburua ez da produktu bat saltzea ezta mezu instituzional bat izatea/helaraztea. Hezigaiztasun ebidentzia, ideia sexual edo poetiko… izan daiteke.
1960. hamarkadaren amaieran aktibista politikoek grafiti-a erabiltzen zuten adierazpen tresna gisa.
1970. hamarkadaren hasieratik aurrera grafiti kultura Hip Hoparekin lotzen hasi zen. Gazte kuadrilla batzuek (“Savage Nomads”, “La Familia”, “Savage Skulls”…) grafiti-aren bidez komunikatzen ziren.

JULIO 204 (puertorricarra) New Yorken grafitiak egiten zituzten artista lehenengoen artean zegoen. Hau “Savage Skulls” gazte kuadrillaren kide zen, eta haren ezizena (JULIO 204) bere auzoan zehar idazten zuen. Honetaz gain, TAKI 183 (grekoa), TRACY 168 (amerikarra) eta PHASE 2 (amerikarra) garrantzia handia dute ere.
Hip Hopa osatzen duten lau oinarrien artean grafiti-a da elementu eztabaidagarriena/polemikoena. grafiti-aren aintzindari nabarmen askoren ustez (Lady Pink, Blade, Fargo, Fuzz One, Coco 144…) grafitia ez da Hip Hop-aren elementu bat. Grandmaster Flash Dj-ak iritzi berdina du. Bestalde, badago erlazio hau existitzen dela defendatzen dutenak, Jeff Chang (kazetaria eta musika kritikoa) adibidez.
Eztabaida hau orain dela hainbat urte existitzen da, lotura hau onartzen ez dutenek diote lotura hau mito bat, lokarri artifizial bat, edota interes ekonomikoen ondorioz eragindakoa dela.",wiki
"Greziar mitologia antzinako greziarren mitoei buruz (jainko eta heroiei buruz eta munduaren sorrerari buruz) zeuzkaten istorio edo kontakizunen multzoa da.
Antzinako Greziako mitoak beste kultura askotakoen antzekoak dira. Mitoek mundua nola sortu zen kontatzen dute, eta gauzak zergatik gertatzen diren azaltzen laguntzen dute.
Antzinako Greziako jendeak jainko eta heroi asko zituen. Jainkoei buruzko istorioak kontatzen zituzten, eta tenpluak eraiki zituzten haien omenez. Istorio edo mito horiek 2.000 urte baino gehiagoz iraun dute bizirik.",txiki
"Greziar mitologia (antzinako grezieraz: Ελληνική μυθολογία; latinez: Mythologia Graeca) Antzinako Greziako kulturari dagozkion mito eta elezaharren multzoa da, bere jainko eta heroiez, munduaren izaeraz, jatorriaz eta bere kultu eta praktika erritualen esanahiaz diharduena. Antzinako Greziako erlijioaren parte ziren, batez ere olinpiar jainkoak gurtzen zituena. Ikertzaile modernoek mitoetara jotzen dute eta mitoak aztertzen dituzte, antzinako Greziako erakunde erlijioso eta politikoak eta haien zibilizazioa argitzeko eta mitoen sorreraren izaera hobeto ulertzeko.
Greziar mitologia esplizituki agertzen da kontakizun bilduma zabal batean eta inplizituki arte figuratiboetan, hala nola zeramika margotuan eta eskaintza botiboetan. Greziar mitoak munduaren jatorria azaltzen saiatzen dira, eta jainko, heroi eta beste izaki mitologiko askoren bizitzak eta abenturak zehazten dituzte. Kontakizun hauek, jatorriz, ahozko tradizio poetiko batean zabaldu ziren, zibilizazio mizenastar eta minoikoen garaian, nahiz eta gaur egun mitoak nagusiki greziar literaturari esker ezagutzen diren.
Ezagutzen diren literatur iturri zaharrenak, Iliada eta Odisea poema epikoak, Troiako gerraren inguruko gertaeretan zentratzen dira. Homeroren ia garaikide izan zen Hesiodoren bi poema, Teogonia eta Lanak eta egunak, munduaren sorrerari, agintari jainkotiar eta giza aroen ondorengotzari eta giza tragedien eta ohiturako sakrifizioen jatorriari buruzko kontakizunak biltzen dituzte. Mitoak gorde ziren, halaber, ereserki homerikoetan, troiar zikloko poesia epikoaren zatietan, poema lirikoetan, K.a. V. mendeko antzerkigileen lanetan, garai helenistikoko ikerlari eta poeten idatzietan eta Plutarko eta Pausanias bezalako egileen Erromatar Inperioaren garaiko testuetan.
Aurkikuntza arkeologikoak greziar mitologiari buruzko xehetasun iturri garrantzitsu bat dira, objektu askoren dekorazioan nabarmen agertzen diren jainko eta heroiekin. K.a. VIII. mendeko zeramikari buruzko diseinu geometrikoek troiar zikloko eszenak irudikatzen dituzte, baita Heraklesen abenturak ere. Ondorengo Aro Arkaiko, Klasiko eta Helenistikoetan eszena mitologiko homerikoak eta beste iturri batzuetakoak agertzen dira, dagoen ebidentzia literarioa osatzeko.
Greziar mitologiak eragin handia izan du mendebaldeko zibilizazioaren kulturan, artean eta literaturan, eta mendebaldeko ondare eta hizkuntza kulturalaren zati izaten jarraitzen du. Poeta eta artistek inspirazioa aurkitu dute garai zaharretatik gaur egunera arte, eta gaur egungo esanahi eta garrantzia aurkitu dute gai mitologiko klasikoetan.",wiki
"Hermitage izeneko museoa Errusiako museorik handiena da, bai eta Europako garrantzitsuenetako bat ere. San Petersburgo izeneko hirian dago, Neva ibaiaren ondoan. Bost eraikin desberdin ditu, eta ikusgarriena Neguko Jauregia deritzana da, Errusiako tsar edo enperadoreen egoitza nagusia izandakoa. 
Hiru milioi pieza baino gehiago ditu, haien artean antzinako Erroma eta Greziako artelanak, pieza arkeologikoak, arte errusiarra, armak, bitxiak, Italia, Espainia, Flandria, Holanda eta Frantziako pinturako izen ospetsuak: Leonardo da Vinci, Rembrandt, Tiziano, Goya, Velázquez, Claude Monet, Renoir, Van Gogh, Gauguin, Cézanne eta beste asko.",txiki
"Hermitage Museoa (errusieraz: Госуда́рственный Эрмита́ж) Errusiako San Petersburgo hirian dagoen museoa da. Mundu osoko pinakoteka eta bildumarik garrantzitsuenetarikoa da. Izenaren etimoa Эрмитаж da, errusieraz baseliza esan nahi duena. Neva ibaiaren ertzetan kokatuta dagoen eraikin multzo batean eraikita dago: hor, erakusgarriena Neguko Jauregia izeneko da, tsarren egoitza nagusia izan zena. Beste bost eraikinek osatzen dute gunea, eta horien artean nabarienak Menxikov Jauregia, Estatu Nagusiaren Eraikina eta biltegi-gune bat dira. Museoa hainbat bilduma pribatuk osatzen dute eta 1917. urtera arte ez zen Estatu Museo izendatu.
Hiru milioi piezak osatzen dute bilduma, eta erromatar garaiko zein garai grekoko artelanak dauzka, baita pieza arkeologikoak, arte errusiarra, armak, bitxiak, sortaldeko arte bildumak era. Mundu osoko pinakotekarik osoenetarikoa da, Londresko British Museum, National Gallery edo Parisko Louvrerekin batera.",wiki
"Historiaurreko arteaz hitz egitean, kontuan izan behar dugu ezin dezakegula ziurtasun osoz jakin zeintzuk izan ziren gizakiek egindako lehen artelanak; izan ere, arrasto arkeologikoren bat utzi dutenak baizik ezin ditzakegu ezagutu. Beste alde batetik, historiaurreko artea deitzen duguna benetan artea ote zen zehaztea ez da erraza, zeren eta artearen kontzeptua, hau da, zentzu estetikoa duten lanen kontzeptu hori, oso modernoa baita.
Historiaurreko margolan eta eskulturak dira historiaurreko artea deitzen duguna, hau da, gizakiak Erdi Paleolitotik aurrera egin eta gaur egun arkeologiari esker ezagutzen ditugun artelanak. 
Ikertzaile batzuen ustez, historiaurreko artelan zaharrenak Indiako haitzuloetan egindako petroglifo edo harrian egindako markak dira eta artelan horiek orain dela 700.000 urtekoak izan daitezkeela pentsatzen dute. 
Bestalde, Israelen harrizko eskultura txiki edo figura batzuk aurkitu zituzten eta horiek dira ezagutzen ditugun historiaurreko eskulturarik zaharrenak. Figura horiek gutxienez 30.000 urte izango dituzte. Europan, berriz, Alemanian aurkitutako marfilezko mamuten eskultura batzuek 35.000 eta 40.000 urte bitartean dituzte, arkeologoen arabera. Horietako bat emakume baten burua da eta seguraski lepoko gisa erabiliko zen. Beste bat, aldiz, gizakiaren gorputza eta lehoiaren burua duen figura bat da. 

Ezagutzen ditugun lehen margolanak kolore gorriko marra batzuekin egindako marrazkiak dira. Marrazki horiek orain dela 400.000 urte egin zituen seguruenik Homo Erectusak Asiako hegoaldean, haitzuloetako edo aire zabaleko harrizko hormen gainean (labar-pinturak). Afrikako hegoaldean, berriz, orain dela 73.000 urte inguru Homo Sapiensak egindako marrazki geometrikoak daude. 
Lehen artelan figuratiboak ere Asia hegoaldekoak (Indonesia) dira, gutxienez 44.000 urte dituzte eta ehiza-eszenak irudikatzen dituzte. Australian, berriz, 40.000 urteko margolanak daude. 
Europan, ezagutzen diren haitzuloetako pinturarik zaharrenak orain dela 65.000 urteko marrazki ez figuratibo batzuk dira, eta Espainiako koba batzuetan aurkitu zituzten. Horrek esan nahi du margolan horiek neandertalek egin zituztela. Beranduagokoak dira Espainiako eta Frantziako hainbat haitzulotan aurkitutako animalia basatiak eta ehiza-eszenak irudikatzen dituzten margolan ospetsuak, hain zuzen ere, gehienez, orain dela 30.000 urtekoak dira eta margolan horiek Homo Sapiensek egin zituzten.
Amerikan, ezagutzen dugun historiaurreko artea beranduagokoa da, hau da, duela 13.000 urtekoa gutxi gorabehera. Izan ere, planeta osoko migrazioetan, gizakia beranduen iritsi zen kontinentea izan baitzen.",txiki
"Vézère ibarreko Historiaurreko Guneak eta Leize Apainduak Okzitaniakoko Vézère ibaiaren haraneko 40 kilometroan zehar, Frantziako Dordoina departamenduko Les Eyzies-de-Tayac-Sireuil eta Montignac artean, banaturik dauden historiaurreko aztarnategi multzoa da. 1979an UNESCOk Gizateriaren Ondare izendatu zituen.
UNESCOren izendapenak paleolitoko 147 aztarnategi eta Goi Paleolitoko labar artea duten 25 leize aipatzen ditu. Toki horietan, giza hezurdurez gain, sukarrizko 500.000 pieza baino gehiago eta mota desberdinetako 844 tresna eta artelan aurkitu dira. Aurkikuntza hauetako batzuk Les Eyzies-de-Tayac-Sireuilgo Musée national de Préhistoiren ikus daitezke.
Leku garrantzitsuenak hauek dira:",wiki
"Inpresionismo deituriko mugimendu artistikoa Frantzian sortu zen, XIX. mende bukaeran. Bertan, margolari gazteen talde bat teknika berri eta ausartak erabiltzen hasi zen eguneko hainbat unetako eszena arruntak irudikatzeko. Orbanak eta pintura-ukituak erabiltzen zituzten ikusleari une jakin batean eszena bat nolakoa zen erakusteko edo inpresio bat eragiteko. Gai baten kopia perfektu bat eman ordez, argiaren eta koloreen efektuak irudikatzean zeuden interesatuta. Claude Monet eta Pierre-Auguste Renoir, adibidez, mota horretako margolariak izan ziren.",txiki
"Inpresionismoa XIX. mendearen azken herenean Frantzian, Parisen bereziki, sortu eta garatu zen pintura-joera eta estiloa da, arte modernoaren mugimendu nagusietakoa. Artista inpresionistak 1860an hasi ziren publikoki agertzen.",wiki
"Intxisua, Euskal Herriko mitologiako pertsonaia bat da. Batzuek diote iratxoa zela, jentila, eta beste batzuek sorgin gizon misteriotsu bat.",txiki
"Intxisua Euskal mitologiako pertsonaia bat da, iratxo edo sorgina izan daitekeena. Sinismenen arabera Oiartzunen edo Ataunen bizi zen. Oiartzungo inauterietako pertsonaia bat da. Baliteke Europan zehar mitologia anitzetan agertzen den goblin mota bat izatea.",wiki
"Kultura gizakiek egiten, pentsatzen, esaten eta sortzen dutena da kultura; baina, kultura izateko, gizarte oso batek edo pertsona-talde oso batek partekatu behar ditu hainbat ezagutza, ohitura eta jokabide. Gauza ezberdin askok osatzen dute gizarte baten kultura; horien artean, hizkuntza, artea, musika, ohiturak, janaria, arropa, tresnak, sinesmenak eta erlijioa.
Lehen gizakiak tresnak egiten hasi ondoren hasi zen garatzen kultura. Gizakiek, azkenean, tresnak sortzearen eta erabiltzearen inguruko ohiturak garatu zituzten. Ohitura horiek kultura-modu goiztiarrak ziren.
Gizarte bakoitzak bere kultura dauka. Horregatik, kultura bakoitza bakarra da. Gizatalde baten inguruak erabakitzen du sarritan zein kultura mota garatzen den. Adibidez, eskualde hotz eta menditsu batean bizi den gizatalde baten kultura nekez izango da lurralde bero batean edo basamortu batean bizi diren pertsonen kulturaren antzekoa. Inguru edo egoera oso desberdinetan bizi diren gizataldeek kultura oso desberdinak garatzen dituzte. Hala ere, denok gizakiak izanik, kultura guztiek izaten dituzte antzekotasunak ere, hainbat gauza berdin partekatzen dituzte. Adibidez, gizarte guztiek antzera garatzen dituzte familiarekiko harremanak, kultura guztiek bereizten dute ongia gaizkitik (baina, beharbada, ez dituzte gauza berberak ontzat edo txartzat hartuko), kultura guztiek izaten dute antzeko modua artea egiteko, jolasteko, agintariak aukeratzeko eta seme-alabak hezteko. Kultura bakoitzak, ordea, modu desberdinetan egiten ditu gauza horiek.",txiki
"Kultura (latinezko cultūratik) gizarte edo gizatalde baten ezaugarri diren berezitasun espiritual, material, intelektual eta afektiboak dira. Arteaz gain, honen barnean dira bizimodua, oinarrizko eskubideak, balio sistemak, ohiturak eta sinesmenak. Elkarri lotutako adiera asko ditu, hau da, termino polisemikoa da. Esaterako, 1952an, Alfred Kroeber eta Clyde Kluckhohn-ek kulturaren 164 definizioz osatutako zerrenda bat osatu zuten Culture: A Critical Review of Concepts and Definitions, eta 250 baino gehiago sailkatu dituzte. Eguneroko erabileran, kultura hitza bi kontzeptu ezberdin izendatzeko erabiltzen da:

Bikaintasuna arte ederretarako eta humanitateetarako gustuan, goi-kultura izenez ere ezaguna.
Gizarte-talde baten ezagutza, sinesmen eta portaera-ereduen multzoak, bere kideek elkarrekin komunikatzeko eta mota guztietako beharrak asetzeko erabiltzen dituzten bitarteko materialak barne.",wiki
"Literatura hitzak eta hizkuntza ahoz nahiz idatziz erabiltzen dituen artea da. Normalean, literatura idazlanekin lotzen dugu, baina ahozko literatura ere badago, herri kanta eta kontakizunak, adibidez. Dena den, idazlan guztiak ez dira literatura: liburu edo idatzitako testu askok informazioa besterik ez dute ematen; eta literaturan, aldiz, autoreak arreta berezia ipintzen du hitzak aukeratzeko; literaturan oso garrantzitsua da nola idazten den, artea delako eta, arte guztiak bezala, edertasuna bilatzen duelako, hizkuntzaren erabilerari lotutako edertasuna, kasu honetan.
Literatura-lanik ohikoenak narrazioa (nobela edo eleberriak eta ipuin edo kontakizun laburrak), poesia eta antzerkia dira.",txiki
"Literatura edo Elertia hitzean oinarritutako lanen multzoa da, idatziak eta ahozkoak, artea ezaugarri dutena.",wiki
"Louvre museoa Frantziako eta munduko museorik garrantzitsuenetako bat da. Parisen dago, Sena ibaiaren ertzean, antzinako errege frantsesen jauregi izandako eraikin batean. Munduko museorik bisitatuena da: zortzi milioi pertsona inguru urtean.
Louvren artea eta historiako objektuak ikus daitezke. Seguru aski, museoko artelanik ospetsuena Leonardo da Vinciren Gioconda margolana da.
Museoak 60.000 metro karratuko azalera du, eta, horrenbestez, zortzi futbol zelai bezain handia da. New Yorkek eta San Petersburgok bakarrik dituzte museo handiagoak. Louvren 1.800 pertsona inguruk egiten dute lan.",txiki
"Louvre museoa (frantsesez: Musée du Louvre) munduko museorik garrantzitsu eta zaharrenetakoa da, Parisen, antzinako erregeen Louvre jauregian. Bere bilduma guztiak esfortzu historiko baten emaitza dira: alde batetik, bilduma errealak, eta bestetik, Argien Mendeko kultura gizonen esfortzua. Horrez gain, Frantziako Iraultzak mesede handia egin zion kulturari, desamortizazio-prozesu bat gauzatu baitzen. Louvreko museoaren sorreraren ondorioz, bilduma pribatuetatik bilduma publikoetara pasa zen, eta gizartearentzat izugarrizko aurrerapausua izan zen. Europa eta Ipar Amerikako museoen estreinako adibidea izan zen. 2006an 8,3 bisitari izan zituen eta, hortaz, munduko museorik bisitatuena da.
Museoaren aurrean dagoen Louvreko piramidea ikono bihurtu da dagoeneko.",wiki
"Margolaritza edo pintura arte bat da, eta, koloreak, tonuak, formak, marrak eta testurak erabiliz margolanak sortzean datza. Museoetan eta galerietan, margolari profesionalen lanak daude ikusgai. Baina margolaritza denbora-pasa eta sormen-adierazpen forma ezagun bat ere bada. 
Adin guztietako jendeak sortzen ditu irudiak material asko erabiliz. Margolari adituek pintzelak erabiltzen dituzte olio-pinturak edo pintura akrilikoak oihal gainean jartzeko. Eskola askotan, ikasleek akuarelak erabili ohi dituzte paperezko orrien gainean margotzeko. Haur oso txikiek hatzak erabiltzen dituzte margotzeko.",txiki
"Margolaritza edo pintura arte nagusien mota tradizionaletakoa da, azal batean (horma, papera, oihala, kristala, egurra eta abar) margoa edo pintura aplikatzean datzana. Margolana izena hartzen dute arlo honetan egindako irudiek, eta pintorea edo margolaria da arlo honetan lan egiten duen artista. Margolaritzari dagokiona eta bereziki margolaritzazko lanak piktorikoak direla esaten da.",wiki
"Musak bederatzi ahizpa jainkosa ziren greziar eta erromatar mitologian. Zientziak eta arteak babesten eta errepresentatzen zituzten. Mitologiaren arabera, musak lurrera jaisten ziren, poesia, gizakiei ideiak xuxurlatzeko, musika eta beste arte batzuetan aritzeko laguntza eskatzen zietenean.
Musen estatuak apaingarri ohikoak ziren Antzinako Grezian eta Erroman. Eskultoreek musa bakoitza bere artearen ikur batekin irudikatzen zuten askotan.
Mitoaren arabera, jainko nagusia, Zeus, musen aita zen. Musen ama, berriz, oroimenaren jainkosa zen, Mnemosine. Istorioetan, musak askotan Apoloren lagunak ziren; izan ere, Apolo musikaren eta etorkizunaren iragarpenaren jainkoa zen.

Hauek dira bederatzi musak:

Klio: historiaren musa.
Euterpe: musikaren musa.
Talia: komediaren musa.
Melpomene: tragediaren musa.
Terpsikore: dantzaren musa.
Erato: lirikaren musa.
Polimnia: kantu sakratuen musa, eta beste batzuen iritziz, geometriarena;
Urania: astronomiaren musa.
Kaliope: epikaren musa.
Español
Français",txiki
"Greziar eta erromatar mitologian, musak (antzinako grezieraz: Μοῦσαι, moũsai) musika, olerkigintza eta beste arte eta zientzia zenbaiten jainkosa inspiratzaileak ziren. Euren ama Mnemosine zen, Urano eta Gearen alaba. Zeusekin bederatzi gauetan zehar elkartu ondoren jaio ziren bederatzi musak. Musa bakoitzaren izenak inspiratzen duen arteari egiten dio erreferentzia:

Klio, ""ospea ematen duena"", historiaren musa da;
Euterpe, ""atsegina ematen duena"", musikaren musa da;
Talia, ""loratzen dena"", komediaren musa da;
Melpomene, ""kantatzen duena"", tragediaren musa da;
Terpsikore, ""dantzarekin atsegina ematen duena"", dantzaren musa da;
Erato, ""maitakorra"", lirikaren musa da;
Polimnia, ""ereserki anitzekoa"", kantu sakratuen musa da, eta beste batzuen iritziz, geometriarena;
Urania, ""zerutiarra"", astronomiaren musa da;
Kaliope, ""ahots ederrekoa"", epikaren musa da.Homerok batzuetan Musa (singularrean) eta beste batzuetan Musak (pluralean) aipatzen ditu, baina behin bakarrik esaten du bederatzi zirela. Hala ere, ez du euren izenik aipatzen. Neopitagorikoek, neoplatonikoek bezala, Musen bederatzi zenbakian perfekzioaren zentzu gorenari buruzko aipamen argia ikusiko dute.",wiki
"Museoa naturan dauden edo gizakiak sortutako objektuen bilduma bat gordetzen duen eraikina da. Museoetan, artearen, historiaren, teknologiaren edo zientziaren aldetik interesa duten objektuak biltzen, sailkatzen eta erakusten dituzte.",txiki
"Museoa Museoen Nazioarteko Kontseiluaren (ICOM) arabera  ikasketa eta heziketa helburuekin arte, zientzia bildumak, eta balio kulturala dutenak oro har, eskuratu, kontserbatu, ikertu, komunikatu, erakusten dituen gizartearen eta garapenaren zerbitzura jendeari irekita dagoen irabazi asmorik gabeko instituzio publiko edo pribatu bat da. Hauek ikertzen dituen zientziari museologia deritzo, honen kudeaketaren teknikari museografia eta hauen administrazioari, museonomia.
Museoek erakusketak erakusten dituzte, hau da, giza existentzia edo honen ingurunearen alderdiren bat azaltzen duten objektu eta informazio multzoa. Bilduma mota hauek, ia beti baliotsuak, antzinatetik existitzen dira: tenpluetan noizbehinka publikoak ikusi eta miretsi zitzakeen kultu edo eskaintzarako objektuak gordetzen ziren. Gauza bera gertatzen zen Grezia eta Erromako aristokraziako pertsona batzuek egiten zituzten artelan eta baliozko objektuen bilduma batzuekin. Beraien etxeetan jarrita izaten zituzten, beraien lorategietan, eta harrotasunez erakusten zizkieten beren lagun eta bisitariei. Errenazimenduan eman zitzaion “museo” izena gaur egun ulertua den bezala, hau da, beren bilduma erakustera eta kontserbatzera espresuki zuzenduriko eraikinak. Bestetik arte galeriak daude, non erakusketa iraunkorretan eskultura eta margoak erakusten diren, behin betiko erakusketa baten beharrik izan gabe. Honen izena garai bateko gaztelu eta jauregietan zeuden galerietatik dator, hauek irekiak ziren edo leiho asko zituzten bestibulu moduko espazio luzeak ziren eta pilareez sostengatuak zeuden. Espazio hau deskantsurako egoten zen zuzendua, baita apaindurarako objektuen eta artelanen erakusketara ere.
Lehen mundu Gerraren ondoren (1918) Museoen Nazioarteko Bulegoa sortu zen, gaur egun indarrean dauden programa eta konponbide teknikoen irizpide museografikoak artikulatu zituelarik. 1945ean Museoen Nazioarteko Kontseilua (ICOM, bere ingelesezko sigletan) sortu zen eta 1948an Museum-en aldizkako argitalpena agertuko da, honen bitartez zabaltzen direlarik mundu guztiko museoetako ekintzak gaur egun arte.
Gaur egun museoa zaintza anitz behar dituen establezimendu konplexu bat da. Ogibide ezberdinetako langile profesionalez hornitua egoten da. Normalean zuzendari bat eta kontserbatzaile bat edo gehiago izaten ditu, zaharberritzaile, ikerketa pertsonal, bekadun, analista, administrari, atalzain, segurtasun pertsonak eta abarrez gain. Adituek diote museoen benetako helburu kulturaren dibulgazioa, ikerkuntza, hauen inguruko argitalpenak eta heziketa-ekintzak izan behar dutela. Azken urteetan hiri ezberdinetako museoek beraien artelanetakoren bat jartzen duten erakusketa ibiltariaren ideia sortu da, denak leku berean elkartuak ikus daitezkeelarik.
Gaur egun museo mota ezberdinak existitzen dira: arte museoak, museo historikoak, argizari museoa, zientzia eta teknika museoak, natur historia museoak, pertsona ospetsuei eskeinitako museoak eta arkeologia museoak, besteak beste.
1977an NBEak maiatzaren 18a Museoen Nazioarteko Eguna izendatu zuen.",wiki
"Pradoko Museoa (gaztelaniaz, Museo del Prado) Espainiako museorik garrantzitsuenetarikoa da. Madrilen dago eta batez ere pintura edo margolanak ditu ikusgai. 
XII. mendetik XIX. mendera arteko artelanak daude bertan, historiako margolaririk ospetsuenek eginak: Rubens, El Greco, Goya, Velázquez...",txiki
"Prado Museoa (gaztelaniaz Museo del Prado) Espainia eta Europa osoko museorik garrantzitsuenetarikoa da, margolaritzan espezializatuta eta Madrilgo erdigunean kokatuta dagoena. 5.000 margolan eta 2.000 grabatu inguru gordetzen ditu, 700 eskultura baino gehiagorekin batera.
1819an inauguratu zuten Museo Real de pinturas izenarekin Fernando VII.a Espainiakoa erregearen garaian, eraikina Karlos III.a erregearekin egin bazuten ere. XII. mendetik XIX. mendeko hasiera arteko artelanak biltzen ditu. Besteak beste, Rubens, El Greco, Tiziano, Francisco Goya eta Diego Velázquez margolarien lanak barne hartzen ditu.
Gaur egungo zuzendaria Miguel Falomir da, 2017tik postu horretan dagoelarik.",wiki
"Teseo greziar mitologiako pertsonaia garrantzitsuenetako bat da. Antzinako Atenasen bizi zen heroi mitiko hau ausardia handiz egin zituen balentriengatik zen ezaguna, eta baita ere bere herria mehatxatzen zuten indar gaiztoen aurka borrokatzeagatik.
Kondairak dioenez, Trezena hirian jaio zen Teseo, Peloponeso penintsulan. Egeo zuen aita, Atenasko erregea, eta ama Etra, Peloponesoko printzesa bat. Jaio zenetik, abenturaz eta arriskuz beteriko bizimodua izan zuen, aitak kobazulo batean ezkutatu zuelako, etsaiek semea akabatuko ziotelakoan.
Baina 18 urte bete zituenean, Atenasera joatea erabaki zuen, aita ezagutu eta hiriari laguntzeko. Atenasera bidean, arrisku eta munstro askori egin zien aurre, adibidez, Ziterongo lehoiari eta Maratongo zezenari. Halaber, Ariadna apaizemearekin topo egin zuen. Horrek Minotauroa hiltzen lagundu zion eta, jakina, jarraian Kretako labirintotik ihes egiten.
Azkenik, Atenasera iritsitakoan, aita Egeorekin elkartu zen eta Kretako piratak hiriari erasotzen ari zirela jakin zuen. Teseo buruzagi izan zen piratei irabazteko eta Atenas haien mehatxutik askatzeko espedizioan. Horregatik, hiritarrak Teseo laudatzen hasi ziren eta entzute handiko heroi bilakatu zen bai hirian, eta bai greziar lurralde osoan.
Bizi bitartean, Teseok erronka askori egin zien aurre eta etsai zein munstro askorekin borrokatu zen, esaterako, Erimantoko basurdearekin, Kretako zezenarekin eta Estinfalo txori erraldoiarekin. Istorioek diotenaren arabera, Argonautekin batera, Jasoni eta haren lagunei Urrezko ahari-larrua berreskuratzen lagundu ziela.
Baina heroien moduko balentriez gain, izan zituen amodio-harremanengatik ere da famatua Teseo. Kretako Fedra printzesarekin ezkondu zen, eta hainbat seme-alaba izan zituzten elkarrekin. Hala ere, Antiope amazonarekin maitemindu zen eta elkarrekin Hipolito izeneko semea eduki zuten. Amodio-harreman horiek arazo eta liskar ugari ekarri zizkioten Teseori.
Hori guztia dela eta, greziar mitologiako pertsonaia garrantzitsua da Teseo, greziar kulturako idealen ordezkari delako. Heroi ausart eta kementsu honek, indar gaiztoen aurka borrokatuta, bere herria defendatu zuen. Zibilizazioaren eta kulturaren sinbolo ere bada, indarkeria eta kaosa nagusi zen tokietan, justizia eta ordena ezarri zituen-eta.
Horrez gain, ongiaren eta gaizkiaren arteko borrokaren irudi da Teseo, arrazoimenaren eta emozioaren artekoaren irudi. Bertuteak eta gabeziak agerian dituen pertsonaia konplexua da. Horren adibide, batzuetan senak mugitzen du Teseo eta pentsatu gabe aritzen da, baina, era berean, ausarta eta ohoretsua da ezer egiterakoan.",txiki
"Teseo (antzinako grezieraz: Θησεύς, ""Thêseús"") greziar mitologian atenastar heroi handiena izan zen. Etra eta Egeoren semea zen, baina batzuk itsasoko jainkoa Poseidonen semea zela zioten, eta Egeo Etrarekin ezkondu zen egunean bortxatu zuela. Egeok, beste emazteekin seme-alabarik izan ez zuenez Delfosko orakuluari galdetu zion. Erantzuna kriptikoa izan zen eta Egeok ez zuen ulertu, baina Piteok, Trezeneko erregea eta Etraren aita, bai: Horregatik Piteok Egeo mozkortu zuen bere alaba Etrarekin ezkontzeko, saiatzen zen lehen emakumearekin semea izango baitzuen.
Egeok Teseo jaiotzean berarengandik urrundu zuen Palantidetatik babesteko. Horregatik bere ama eta aitonarekin Trezenen igaro zuen bere haurtzaroa. Egeok bere ezpata eta sandalia pare bat ezkutatu zituen harri baten azpian Teseo indartsua izatera arte ez izateko. 17 urte betetzean bere amak sekretua kontatu zion eta harria altxatzea lortu zuen. Bertako sandaliak jarri zituen eta ezpata eraman zuen bere aitak semea ezagutu ahal izateko.",wiki
"UNESCO Nazio Batuen organismo bat da. Hezkuntza, zientzia eta kultura bultzatu edo sustatzea du helburu. UNESCO hitza, berez, ingelesezko laburdura bat da eta euskaraz ""Hezkuntza, Zientzia eta Kulturarako Nazio Batuen Antolakundea"" esan nahi du.
Antolakunde hau 1945ean sortu zen, Bigarren Mundu Gerra amaitu eta gutxira, Nazio Batuen erakundeak gerrak ekiditen edo eragozten laguntzeko. Herrialde gehienetako ordezkariek uste zuten, mundu osoan bakea lortzeko, ezinbestekoa zela pobreziaren aurka lan egitea. Honez gain, zientziaren, hezkuntzaren eta kulturaren garapenaren bitartez garapen iraunkorra sustatu nahi zuten.",txiki
"Hezkuntza, Zientzia eta Kulturarako Nazio Batuen Erakundea edo UNESCO (ingelesez: United Nations Educational, Scientific and Cultural Organization) hezkuntza, zientzia eta kulturarako Nazio Batuen erakundea da.
1945eko azaroaren 16an sortu zuten Londresen. Munduko herrialde behartsuetan ikastetxeak egiten laguntzen du, baita liburuak argitaratu eta literatura eta hizkuntza gutxituak sustatu ere. Egungo presidentea Audrey Azoulay frantziarra da.
UNESCOren helburua bakea eta segurtasuna da lortzea hezkuntza, zientzia eta kulturaren bidez. Esan bezala, erakundeak herrien garapena lortu nahi du baliabide natural eta kulturaren bidez. Munduko herriak modernizatu eta aurreratzea haren xedea da, baina kulturaren aniztasuna eta nortasuna galdu gabe. Erakundeak lan handia egiten du herriak alfabetatzen: hartarako, eskolak eraikitzen ditu, baita irakasleak trebatu ere.
UNESCOren helburu nagusiak, laburbilduta, hauek dira:

Denentzat, kalitateko hezkuntza lortzea eta etengabeko ikasketa.
Zientzia bultzatzea, garapen iraunkorra lortzeko.
Gizarte- eta etika- erronka berriei aurre egitea.
Kultura askotarikoa, bakea eta elkarrizketa sustatzea.
Komunikazioa eta informazioa erabiltzea, herri-jakintza eraikitzeko.Lan handiena Afrikan egiten du.",wiki
"Zientzia fikzioa fikzio edo istorio mota konkretu bat da. Adibidez, gizakiok denbora luzean zehar galdetu diogu geure buruari nolakoa izango litzatekeen bizitza beste planeta batean. Gainera, jende askok galdetu dio bere buruari teknologia mota ezberdinek nola eragin diezaioketen lurreko bizitzari. Bada, horrelako galderei erantzunak ematen dizkioten istorioak dira zientzia fikzioa deitzen ditugunak.

Istorio horiek zientziarekin zerikusia duten kontakizunak edo teknologia errealari buruzko kontuak lantzen dituzte. Halaber, imajinazio handia eskatzen duten istorioak dira. Adibidez, istorio batzuek deskribatu dezakete nola gizakiok estralurtarrak ezagutzen ditugun. Beste istorio batzuetan agertzen da nola izango litzatekeen bizitza robotek eta ordenagailuek sentimenduak izango balituzte. Zientzia fikziozko istorio askok gizartearen etorkizun ezberdinak deskribatzen dituzte.
Zientzia fikzioak, orokorrean, entretenitzea du helburu. Dena den, zientzia fikziozko istorio askok jendearen portaera besteekiko imajinatzen dute. Horregatik, baliteke noizbait zientzia fikzioak gizartearen eta gizakion izaeraren gauza garrantzitsuak aurkitzea. 

Autore batzuek, adibidez Jules Verne eta HG Wells idazlee,k zientzia fikzioa idatzi zuten XIX. mendean edota lehenago ere. Hala ere, zientzia fikzioa ez zen genero garrantzitsu bat bihurtu XX. mendera arte. Espaziora bidalitako suziriek eta teknologian egindako aurrerapen handiek interesa piztu zuten horrelako eleberrietan. Garai hartan, zientzia fikzioaren estiloa egonkortu zuten eleberri asko idatzi zituzten, adibidez Isaac Asimov, Arthur C. Clarke, eta Robert Heinlein idazleek.
XX eta XXI. mendeetan, zientzia fikziozko istorioen film eta telesail asko egin izan dira. Horren adibide oso ospetsuak dira Star Trek telesaila eta Star Wars film saga.

Deutsch
English
Español
Français",txiki
"Zientzia-fikzioa arte-genero zabala da: etorkizunean edo unibertso ezezagunetan gerta litekeenaz hipotesiak egiten dira, egungo zientzia- eta teknika-ezagueretan oinarrituta. Zientzia-fantasiarekin nahas daiteke, baina genero horren kokalekua fantasiako munduak izaten dira (Eraztunen Jauna, kasu).
Zientzia-fikzioak hainbat ezaugarri ditu:

Etorkizunean edo denbora alternatiboan kokatzen da.
Kanpo-espazio edo bizitza estralurtarrarekin du harremana sarritan.
Aurkikuntza zientifiko edo teknologiko berrien aplikazioa: denbora bidaiak, nanoteknologia, robotak...
Gaur egun edo lehen ezagutu ziren sistema politiko edo sozialak agertzea.",wiki
"Ada lovelace Londresen jaio zen 1815eko abenduaren 10an eta  Britania Handian, 1852ko azaroaren 27an hil zen. Esaten da historiako lehen programatzailea izan zela, programazioko hainbat kontzeptu erabili zuen lehen emakumea izan zelako (baita lehenengo pertsona ere). Makina bat kontrolatzeko lehen algoritmoa sortu zuen.
Garai hartan, beste emakume askorekin gertatu zen moduan, emakume honen lanari ez zitzaion garrantzi handirik eman bera bizi zen bitartean, izan ere, bere ideiak 1952an hasi ziren erabiltzen informatikako munduan (informatikan hobekuntzak egiteko).
Lovelace abizena, bere senarrarengandik zetorren, Lovelace kondea izan zen senarra.",txiki
"Augusta Ada King, Lovelaceko kondesa (Londres, Britania Handia, 1815eko abenduaren 10a – Marylebone, Londres, Britania Handia, 1852ko azaroaren 27a), jaiotzez Augusta Ada Byron, Historiako lehen programatzailea izan zela esan ohi da, programazio-lengoaia kontzeptu orokorra erabili zuen lehen emakumea izan zelako (baita lehen pertsona ere), edo makina bat kontrolatzeko lehen algoritmoa sortu zuelako. Ekuazio diferentzialak askatzeko gai zen Charles Babbageren konputagailu mekaniko aitzindariaren deskribapena osatzeagatik ere ezaguna da, baita besteak beste matematikaria eta ingelesezko idazlea ere. Garai hartan, beste emakume askorekin gertatu zen moduan, emakume honen lanari ez zitzaion garrantzi handirik eman bera bizi zen bitartean, izan ere, bere ideiak 1952an hasi ziren erabiltzen edo aplikatzen informatikako munduan (informatikan hobekuntzak egiteko).Lovelace abizena, bere senarrarengandik zetorkion, Lovelace kondea izan baitzen senarra.
Lord Byron poeta famatuaren alaba izan zenez, batzuek iradoki izan dute hortik etorriko zitzaiola poesia munduaz zuen pasioa, nahiz eta Ada ez zen inoiz bizi bere aitarekin.",wiki
"Adela Cortina Orts ( Valentzia , 1947ko uztailaren 13a ) espainiar filosofoa da. Valentziako Unibertsitatean Etika irakaslea izan da eta Étnor Fundazioa, Enpresa Etika eta Erakundeak zuzentzen ditu. Valentziako Unibertsitateko Jesús Conill filosofoa eta irakaslearekin ezkonduta dago.",txiki
"Adela Maria Carmen Cortina Orts (Valentzia, 1947) espainiar filosofoa da, 2007ko Jovellanos Nazioarteko Saiakera Sariaren irabazlea, Valentziako Unibertsitateko Etika Katedraduna eta Étnor Fundazioaren, Enpresa Etika eta Enpresa Erakundeen zuzendaria.",wiki
"Agnes Mary Clerke 1842 ko Otsailaren 10ean jaio zen, County Cork Skibbereen, eta Londresen hil zen 1907ko Urtarrilaren 20an. Oso txikitatik astronomia gustatzen zitzaion. Astronoma bat izan zen handitan, eta idazle Irlandarra.",txiki
"Agnes Mary Clerke (Skibbereen, Irlanda, 1842ko otsailaren 10a – Londres, Erresuma Batua, 1907ko urtarrilaren 20a) astronomo eta idazle britainiarra izan zen, batez ere astronomiari buruzko liburuak idatzi zituena.",wiki
"Aihen Muñoz Cappellán Euskal Herriko jokalaria da, Real Sociedaden jokatzen du. Ezker atzelaria da. Bera Nafarroan jaioa da Etxauri izeneko herri batean. Bere debuta Santiago Bernabeun izan zen.",txiki
"Aihen Muñoz Capellán (Etxauri, Nafarroa 1997ko abuztuaren 16a-) euskal herritar futbolaria da. Real Sociedaden jokatzen du, ezker atzelari gisa. Santiago Bernabeuen egin zuen debuta, eta 2018-19 denboraldian Theo atzelariak eskainitako errendimendu txarrarengatik lekua hartu, 11 partidu on jokatu eta 2022 arteko kontratua sinatu zuen. Hurrengo denboraldi hasieran lehen taldera igo zen.",wiki
"Aitana Bonmatí Conca, (Sant Pere de Ribes, 1998-ko urtarrilaren 18-an)  espainiar futbolista da, eta zentralaria da, 2016-tik Futbol Club Bartzelona jolasten du.",txiki
"Aitana Bonmatí Conca (Sant Pere de Ribes, 1998ko urtarrilaren 18an) kataluniar futbolari bat da. Bere gaur egungo taldea Bartzelona futbol kluba da. Aitanak bere karrera Bartzelona futbol klubean hasi zuen, euren kategoria txikietatik pasatu zan, 2016an debutatu zuen arte. Blaugraneekin lau erregina-kopa, bi liga eta futboleko Superkopa bat irabazi du. Horrekin batera txapeldunen liga lortu zuen 2021ean. Gainera , internazionala izan zen Espainiako selekzioan, kategoria txikiekin. Sub-17ko european eta sub-19ko europar txapeldun izan zen, sub-20ko mundialean txapeldunordea izan zen. 2019tik Espainiako emakumezkoen futbol selekzioarekin egon da.
2023ko Emakumezkoen Munduko Futbol Txapelketan Espainiako selekzioaren partaide izan zen Australian eta Zeelanda Berrian. Espainiako emakume futbolariek bere historian lehen aldiz Munduko Txapeldunak izatea lortu zuten finalean Ingalaterrari irabazita. 
2023 urteko jokalari onena izendatu zuen UEFAK.  Abuztuaren 31n, Munduko Txapelketa irabazi eta gutxira, Saria jaso zuen galan hauxe esan zuen: “Munduko Txapelketa irabazi berri dugu, baina ez gara horretaz hitz egiten ari. Gertatu dena gogoratzea gustatuko litzaidake. Uste dut gizarte gisa ez dugula onartu behar lan-harreman batean botere-abusua egotea, ezta errespetu-faltarik ere”.
“Jennik (Jennifer Hermoso) bezala sufritzen duten emakume guztiok, zuekin gaude!”
2023ko urriaren 30ean Urrezko Baloia jaso zuen.",wiki
"Aitana Ocaña Morales, Katalunian, 1999ko ekainaren 27an jaiotako abeslari eta konpositorea da.",txiki
"Aitana Ocaña Morales (Sant Climent de Llobregat, Katalunia, 1999ko ekainaren 27a) Aitana izenez ezaguna, abeslaria eta konpositorea da, ospetsua Operación Triunfoko bederatzigarren edizioan parte hartu zuelako eta bigarren bukatu zuelako. 2016ko Eurovision Abesti Lehiaketan Espainia ordezkatzeko sei hautagaietako bat izan zen, ""Arde"" kanta (Sweet California taldeko Alba Reigek idatzia) bakarka abestuta eta ""Lo malo"" kanta Ana Guerrarekin batera abestuta.Lo malo singleak hirugarren bukatu zuen, botoen % 26rekin; Espainiako musika zerrendetan lehen postua lortu zuen; eta platinozko bost disko lortu zituen, 200.000 erosketa digitalekin. Lehiaketaren amaieran, Aitanak Universal Music Spain diskoetxearekin kontratua sinatu zuen, eta Teléfono singlea estreinatu zuen. Abestia lehen zenbakira heldu den Aitanaren bigarren singlea da, eta platinozko laugarren diskoa ere ekarri dio. 2018ko azaroaren 30ean Trailer bere lehen EPa kaleratu zuen, ingelesez eta gaztelaniaz egindako abestiekin, eta Espainian platinozko diskoa lortu zuen. 2020aren hasieran, jakinarazi zen Aitana albumen salmenten ""Top 5""ean zegoela, eta 2019an gehien entzun ziren Espainiako hamar abeslarien arteko bat izan zela. Gainera, gehien entzun diren artisten artetik bigarrena izan da 2020aren hasieran; Karol G izan zen lehena.",wiki
"Aitziber Agirre Ruiz de Arkaute Gasteizen jaio zen, 1974an, eta lehen hizkuntzak gaztelania eta euskara ditu. Biokimikan doktorea da, unibertsitatean irakaslea, eta, ofizioz, zientzia-kazetaria. Aitziberrek, Elhuyar fundazioarekin eta Udako Euskal Unibertsitatearekin kidetza dauka.",txiki
"Aitziber Agirre Ruiz de Arkaute (Gasteiz, 1974ko abuztuaren 27a) biokimikan doktorea da, eta, ofizioz, zientzia-kazetaria.",wiki
"María Olvido Gara Jova,  (1963ko ekainaren 13a, Mexiko Hiria) mexikar jatorriko espainiar abeslari, aktore eta enpresaria da. 1980ko hamarkadan zehar La movida madrileña izeneko mugimenduaren ordezkari ospetsuenetako bat izan zen, gainera garai honetan TVE telebista kateko La Bola de Cristal saio ospetsuaren aurkezlea ere izan zen.",txiki
"Alaska, jaiotze izenez María Olvido Gara Jova (1963ko ekainaren 13a, Mexiko Hiria) mexikar jatorriko espainiar abeslari, aktore eta enpresaria da.
1980ko hamarkadan zehar La movida madrileña izeneko mugimenduaren ordezkari ospetsuenetako bat izan zen, gainera garai honetan TVE telebista kateko La Bola de Cristal saio ospetsuaren aurkezlea ere izan zen. Bestalde, Kaka de Luxe, Alaska y los Pegamoides, Alaska y Dinarama eta Fangoria musika taldeetako abeslaria ere izan da.",wiki
"Alba Menéndez Martínez (Zarautz, Gipuzkoa, 1991ko azaroaren 14a), Euskal Herriko eskubaloi jokalaria da.
Zarauzko Kirol Elkarteko jokalari izaten hasi zen, eta gazteen mailako taldetik Donostiako Bera Bera taldeak fitxatu zuen 2009. urtean. Gaur egun Bera Berako kapitaina da, eta azken urteetan taldeak lortu dituen garaipenetan protagonista izan da. 2015etik hona partida guztiak jokatu ditu eta dagoeneko 500 goletik gora sartu ditu.
Hauek dira egin dituen rekorrak:

Espainiako liga (5): 2012-13, 2013-14, 2014-15, 2015-16, 2017-18
Erreginaren Kopa (5): 2007, 2009, 2013, 2014, 2016
Espainiako Superkopa (7): 2007-08, 2012-13, 2013-14, 2014-15, 2015-16, 2016-17, 2018-19
Euskadiko Kopa (7): 2009, 2011, 2012, 2014, 2015, 2016, 2017.",txiki
"Alba Menéndez Martínez (Zarautz, Gipuzkoa, 1991ko azaroaren 14a), Euskal Herriko eskubaloi jokalaria da.Super Amara Bera Berako kapitaina.",wiki
"Aleen Bailey atleta jamaikarra da.Saint Mary-n(Jamaika) jaio zen,  1980ko azaroaren 25ean.",txiki
"Shelly-Ann Fraser-Pryce, jaiotzez izenez Shelly-Ann Fraser (1986ko abenduaren 27a, Kingston) jamaikar lasterkari bat da. Gorpuzkera txikia du (1,52 metro da luze), eta Poltsikoko suziria ere esaten diote, duen abiaduragatik. Zazpi olinpiar domina ditu.2008ko Udako Olinpiar Jokoetan 21 urte besterik ez zituela 100 metroko lasterketa 10,78 segundoko denboraz irabazteagatik ospea bereganatu zuen, urrezko domina irabaziz. Proba honetako bitxikeria bera lehenbiziko irabazleak jamaikarrak izatea izan zen, beste bi lasterkariak Kerron Stewart eta Sherone Simpson izan zirelarik.
2009an Berlin hirian jokatutako Munduko Atletismo Txapelketan ere 100 metroko lasterketa 10,73 segundoko denborarekin irabazi zuen, bigarrena Kerron Stewart jamaikarra (10,75) eta hirugarrena Carmelita Jeter estatubatuarra (10,90) gelditu zirelarik. 10.73 segundoko denbora hori emakumezko 100 metroko lasterketako garai guztietako hirugarren markarik onena da, bai eta emakumezko jamaikar lasterkari batek ordura arte 100 metroko lasterketan inoiz lortutako markarik onena ere. Txapelketa honetan bertan 4x100 metroko errelebo lasterketan parte hartu eta urrezko domina irabazi zuen emakumezko jamaikar taldeko lau lasterkarietako bat ere izan zen, beste hiruak Kerron Stewart, Simone Facey eta Aleen Bailey izan zirelarik.
2012ko Udako Olinpiar Jokoetan 100 metroko lasterketa ere irabazi eta 10,75 segundoko markarekin urrezko domina bereganatu zuen, bigarren postuan gelditu zen Carmelita Jeter estatubatuar lasterkariak baino 3 ehuneneko gutxiagorekin.
200 metroko lasterketan ere parte hartu eta bigarren iritsi zen Allyson Felix eta Carmelita Jeter estatubatuarren artean, zilarrezko domina irabaziz, eta bere markarik onena eginez (22,09 segundo).
2021eko uztailak 22  12:20
Ama izan ondoren, itzulera ikusgarria izan zuen 2019an, Dohako Munduko Txapelketan. 100 metroak irabazi zituen, 10,71ko marka eginez.",wiki
,txiki
"Alejandro Balde Martínez (Bartzelona, 2003ko urriaren 18a) kataluniar futbolari profesionala da, atzelaria. Bartzelona Futbol Klubeko lehenengo taldeko jokalaria da.",wiki
"Aleksandr Fiodorovitx Kerenski (Simbirsk, 1881eko maiatzaren 4a - New York, 1970eko ekainaren 11) errusiako politikaria izan zen, abokatu eta iraultzaren bultzatzaile nagusia bezala aritu zen. Kerenskyren idealak argiak ziren, Nikolas II.aren aurka zegoen eta sozialisten buruzagia zen hain zuzen.
Kerenskik gauza hauek egin zituen: Otsaileko Iraultzan parte hartu zuen, lehen ministroa izatera iritsi arte (errusiako historian bigarrena). Gutxi balitz Kornilov jeneralaren estatu kolpea eragoztea lortu zuen.",txiki
"Aleksandr Fiodorovitx Kerenski, errusieraz Алекса́ндр Фёдорович Ке́ренский, (Simbirsk, 1881eko maiatzaren 4a - New York, 1970eko ekainaren 11) politikari sozialdemokrata, abokatu eta errusiar iraultzaile nagusietako bat izan zen, tsarrari boterea kendu zitzaion garaian.
Otsaileko Iraultzaren ondoren, lehen ministro izan zen (bigarrena) eta Korniloven estatu kolpea eragotzi zuen. Ez, ordea, Urriko Iraultza eta agintea boltxebiken esku geratu zen.",wiki
"Alex Morgan Carrasco Californian jaio zen 1989ko uztailaren 2an.

Alex Morgan munduko futbol jokalari onenetarikoa da, eta hainbat taldetan jolastu du: Tottenham spurs, Barca, Orlando pride eta Olimpic de Lyon. Alex Morganek Estatu Batuetan azken mundiala irabazi zuen 2019ko uztailaren 3an,  gainera, urrezko bota irabazi zuen.
2019an munduko jokalari onena izan zen eta saria irabazi zuen.",txiki
"Alexandra Patricia ""Alex"" Morgan Carrasco, (Diamond Bar, Kalifornia, 1989ko uztailaren 2a) estatubatuar futbolaria da.
Hainbat taldetan jokatu du: Tottenham spurs, Barca, Orlando pride eta Lyongo Olimpic. Alex Morganek Estatu Batuetan azken mundiala irabazi zuen. 2019an Urrezko Bota irabazi zuen.",wiki
"Alexander Sørloth  Real Sociedadeko jokalaria da. Trondheim jaio zen Norbegian, 1995eko azaroaren 5ean jaio zen,  Trondheimen, Norbegian.
Erdi-aurrelari postuan jokatzen du, 
Jokalari garaia da, ia bi metrokoa. Aire-joikoan abila, bere bertute nagusienetakoa bere taldekideekin konektatzea da",txiki
"Alexander Sørloth (Trondheim, Norvegia, 1995eko azaroaren 5a) norvegiar futbolaria da. Erdi-aurrelari postuan jokatzen du, Espainiako Ligako Real Sociedad taldean, RB Leipzig-ek utzita. Norvegiako selekzio nazionalean ere jokatzen du. 
Jokalari garaia da, ia bi metrokoa. Aire-joikoan abila, bere bertute nagusienetakoa bere taldekideekin konektatzea da. Transfermarkt, futboleko merkatuan espezializatutako web orrialdearen arabera, 10 milioi euroko balioa du.",wiki
"Alexandra Feodorovna  Nicolas II.aren emaztea izan zen. 
Alexandra Errusiako azken tsarina izateagatik gogoratzen da, baita erregina ospetsuenetako bat izateagatik ere. 1918ko uztailaren 17an boltxebikeek erail zuten senarrarekin, seme-alabekin eta zerbitzuko hainbat kiderekin batera.",txiki
"Alexandra Feodorovna (errusieraz: Александра Фёдоровна; Darmstadt, Hesseko Dukerri Handia, Alemaniako Inperioa, 1872ko ekainaren 6 – Jekaterinburg, Errusiako Sobietar Errepublika Sozialista Federatiboa, 1918ko uztailaren 17a) Errusiako enperatriza izan zen, Nikolas II.a Errusiakoaren emazte gisa eta Errusiako Inperioko azken agintaria. Ezkondu aurretik Alix Hessekoa eta Rhinekoa izenez ezaguna zen, Viktoria Erresuma Batukoaren biloba zen. Errusiako Eliza Ortodoxoak onartu zuen eta Alexandra Feodorovna izena eman zion. 1918an boltxevikeek erail zuten etxe batean preso zutela, eta 2000. urtean kanonizatu zuten, Santa Alexandra Pasioaren Eramalea izenarekin.
Alexandra Errusiako azken Tsarina izan zen, eta Viktoriaren leinukoen artean hemofilia transmititu zuenetatik famatuen artean dago. Bere senarraren autokrazia abandonatzeko saiakerei erakutsi zion erresistentziagatik eta Grigori Rasputinengan zuen konfidantza dela eta popularitate eskasa izan zuen bere garaian, Romanov dinastiaren gainbeheran sakonduz. Lehen Mundu Gerran tsarraren falta zegoela eta, 1915 eta 1917 artean Inperioaren Erregente titulua izan zuen.",wiki
"Alexandro Handia general bat izan zen Antzinako Grezia eta Mazedonian.  Haren aita Mazedoniako Filipo II.a erregea izan zen. Alexandrok lurralde asko konkistatu zituen eta bere garaiko inperiorik handiena sortzea lortu zuen; inperio hori Grezian hasi eta ekialdeko India eta hegoaldeko Egipton amaitzen zen. 
Gaztea zenean, denboraldi batez Aristoteles izan zen Alexandroren irakasle. Aristoteles historia osoko filosoforik famatu eta garrantzitsuenetarikoa izan zen. 
16 urte zituenean, bere aitak armadaren komandante izendatu zuen. K.a. 340. urtean, Alexandroren aita erail zuten eta Mazedoniako errege bilakatu zen, berak 20 urte zituenean. 
Bere heriotza baino lehenagoxeraino, gerran aritu zen, ia etenaldirik gabe. Lehenik, Grezia osoa hartu zuen. Gero, Dario III.a errege persiarrari eraso zion. Persia garai hartan mundu osoko inperiorik handiena zen. Persiaz gain, Turkia eta Egiptoko lurralde handiak konkistatu zituen. Alexandroren konkista kanpaina famatuari esker, oso lur-eremu handia zeharkatu zuen, gaur egun 13 herrialde hartzen dituena. Hala ere, horren ondoren, atzera egin behar izan zuen, bere soldaduak nekaturik zeudelako eta etxera itzuli nahi zutelako.  
Persiara bueltatu zen, eta 32 urte zituenean hil zen, Babilonian. Ez dakigu zergatik hil zen Alexandro, ezta haren hilobia non dagoen ere. Dena den, bera hil ondoren, haren armadako buruzagiak elkarren arteko borrokan hasi ziren, Alexandroren ondorengoa nor izango zen erabakitzeko. Gerra horien ondorioz, Alexandrok konkistatutako lurraldea hainbat erreinutan banatu zuten. Erreinu batzuek denbora luzea iraun zuten: adibidez, Ptolomeo izeneko general batek Egipto erreinatu zuen, eta haren familiak Julio Zesarren garaira arte erreinatu zuen, hirurehun urtez.

Deutsch
English
Español
Français",txiki
"Alexandro III.a Mazedoniakoa (Pella, K.a. 356ko uztaila – Babilonia, K.a. 323ko ekainaren 10a) edo Alexandro Handia (antzinako grezieraz: Μέγας Ἀλέξανδρος, Megas Alexandros) Mazedoniako erregea izan zen K.a. 336 – K.a. 323 bitartean, eta Antzinaroko buruzagi militar arrakastatsuenetarikoa.
Gazterik eskuratu zuen Mazedoniako koroa, eta bere agintaldiko denbora gehienean konkistan jardun zuen. Bere bizialdian, garaiko inperiorik zabalenetako bat sortzea lortu zuen. Haren menpeko lurraldeak Peloponesotik Indiarainoko eremuak biltzen zituen. Estratega handia omen zen, eta ez zuen sekula porrotik izan guda zelaian. Haren ekintzek hasiera eman zioten Garai helenistikoari, kultura greziarraren hedapenaren garaiari, alegia. Mediterraneoko ekialdean nolabaiteko kultura batasuna eragin zuen, Erromaren goraldira arte iraun zuena.",wiki
Alexia Putellas Segura  (Erregina) kataluniar futbolaria da. Erdilari edo ezker hegaleko bezala jokatzen du Bartzelona Futbol Klubean Espainiako Lehen Mailan. Espainiako selekzioarekin ere nazioartekoa da 2011tik.,txiki
"Alexia Putellas Segura (Mollet del Vallès, Bartzelona, Katalunia, 1994ko otsailaren 4a) kataluniar futbolaria da. Espainiako Lehen Mailako Bartzelona Futbol Klubean aritzen da aurrelari eta erdilari postuetan. Nazioartekoa ere bada, 2013an aurreneko nazioarteko partida jokatu zuen Espainiako emakumezkoen futbol selekzio absolutuarekin. 2021ean eta 2022an munduko emakumezko futbolaririk onenaren Emakumezkoen Urrezko Baloi saria irabazi zuen. 2021eko The Best FIFA saria jaso zuen 2022ko urtarrilaren 17an. 2019an Megan Rapinoe estatubatuarraren atzetik sari hori lortzen bigarren futbolaria izan zen. 2023ko otsailaren 27an, munduko futbolari onenaren bigarren saria lortu zuen, eta hura lortu zuen lehena izan zen. 2020 hamarkadako Munduko futbolari garaikiderik onena da, eta inoiz izan den onenetakoa.
Alexia Putellasek futbolean dauden bi saririk garrantzitsuenak irabazi ditu. The Best saria, FIFAk jokalari onenari ematen dion saria, eta urrezko Baloia (France Footballek emandakoa). 2022an emakumezkoen futbolean zegoen jokalaririk onena zen.CE Sabadell Bartzelona FC eta RCD Espanyol taldeko beheko kategorietan prestatua. 2012az geroztik Bartzelona Futbol Klubeko kide da  Kataluniar taldean, ligako bost txapelketa, Erreginaren sei kopa eta UEFAko Emakumezkoen Txapeldunen Liga irabazi ditu. 2020-21 denboraldian zeregin nabarmena izan zuen, bere ibilbidean lehen aldiz hirukoitz kontinentala lortu baitzuen, eta bi aldiz aintzatetsi diote Emakumezkoen Urrezko Baloiari 2021eko Europako Jokalari Onenaren UEFA Saria.Nazioartean, 17 urtez beherakoen bi txapelketa europar irabazi ditu Espainiarekin (2010 eta 2011), eta selekzio absolutuaren parte da 2013tik. Talde nazionalarekin Kanadako 2015 eta Frantziako 2019ko Munduko Kopak jokatu ditu, baita Emakumezkoen 2017ko Eurokopa ere. 2021ean, jokalari ospetsua bihurtu zen, Marta Torrejónen 90 partidak gainditu ondoren.Espainiako futbolaren barruan, Putellas da Urrezko Baloia irabazi duen lehen emakumea eta Luis Suárez Miramontes-en ondoren hori lortu duen bigarren espainiarra. Sari hori 2022an berretsi zuen, futbolari gisa legenda handituz eta Espainiako emakumezkoen futbola munduko gorenean jarriz. 2023ko otsailean, Alexia Putellasek berriro irabazi zuen FIFAk ematen duen The Best saria. 2022an lortua zuen jokalariak.
2023ko Emakumezkoen Munduko Futbol Txapelketan Espainiako selekzioaren partaide izan zen Australian eta Zeelanda Berrian. Espainiako emakume futbolariek bere historian lehen aldiz Munduko Txapeldunak izatea lortu zuten finalean Ingalaterrari irabazita.",wiki
"Alice guy-blaché zinema ekoizlea, zinema zuzendaria, hari-idazlea, autorea, errealizadorea eta zinema aktorea izan zen.
Saint-Mandén, 1873 uztailaren 1 jaio zen, Frantzian eta Waynen, 1968ko martxoak 24an hil zen, Nueva Jersey-en.
Lehenengo fikziozko filmaren zuzendaria izan zen. Erretiratu zenean 600 filma baina gehiago zituen eginda.
17 urte zituenean aita hil zitzaion eta familia ondo mantentzeko mekanografia hasi zen ikasten.",txiki
"Alice Guy-Blaché (Saint-Mandé, 1873ko uztailak 1- Wayne, New Jersey, 1968ko martxoak 24) lehenengo fikziozko filmaren zuzendaria izan zen. Errealizadore, gidoilari, zuzendari eta ekoizle moduan egin zuen lan bere ibilbidean zehar. Bere lehen lanetan orain fikziotzat ezagutzen dugunaren oinarriak jarri zituen. Soinu sinkronizatu, efektu berezi eta fotogramak margotzearekin esperimentatu zuen. Erretiratu zenean, 600 pelikula baino gehiago eginda zituen.",wiki
"Alice Mary Stewart (1906ko urriaren 4an jaio zen Sheffielden, Ingalaterran - 2002ko ekainaren 3an hil zen Oxforden, Ingalaterran). Mediku eta epidemiologoa izan zen, medikuntza sozialean lan egin zuen, eta erradiazioak osasunean eragiten dituen efektuetan espezializatu egin zen.",txiki
"Alice Mary Stewart (ezkondu aurretiko abizena, Naish) ( Sheffield, Ingalaterra, 1906ko urriaren 4a - Oxford, Ingalaterra, 2002ko ekainaren 3a) britainiar medikua eta epidemiologoa izan zen, medikuntza sozialean eta erradiazioak osasunean dituen efektuetan espezializatua. Hanforden (Washington) plutonioa ekoizten duten lantegiko langileen artean erradiazioak eragindako gaixotasunari buruz egindako bere ikerketa maiz aipatzen dute erradiazio-dosi oso baxuak ere arrisku handia eragiten dutela frogatu nahi dutenek. 1986an Nobel Sari Alternatiboa jaso zuen.",wiki
"Alicia Molik tenis jokalari famatu bat da. Hau 1981eko urtarrilaren 27 jaio zen, Adelaiden, Australian. 

Molik 7 urterekin bakarrik hasi zen tenisean jokatzen, bere neba nagusia, Richard, tenisean jokatzen ikusi ondoren. Horretaz gain 13 urte zituenean konpetentzia baten parte hartu zuen, eta entrenamentu eremuetara joaten hasi zen bere kide Lleyot Hewittekin. Gianera Australiako kirol institutoan bekatuta zegoen.
Hortik aurrera Olinpiar jokoetan brontzezko domina eta hainbat txapelketa irabaztera heldu izan da. Gaur egun Molik tenisetik erretiratuta dago.",txiki
"Svetlana Aleksandrovna Kuznetsova (Mosku, 1985eko ekainaren 27a) errusiar tenislari ohia da.
18 txapelketa irabazi zituen bere ibilbidean. Garaipen garrantzitsuenak 2004an Elena Dementievari irabazi zion AEBetako Irekian eta 2009an Dinara Safinari irabazi zion Roland Garros txapelketan.
Grand Slameko binakako bi txapelketa ere irabazi zituen, 2005eko eta 2012ko Australiako irekiak. Lehena Alicia Molik australiarrarekin eta bigarrena Vera Zvonareva errusiarrarekin.",wiki
"Almudena Cid Tostado (Gasteiz, Araba, 1980ko ekainaren 15a). Emakume hau gimnasia erritmikoko olimpiarra da. 20 sari irabazi ditu guztira.",txiki
"Almudena Cid Tostado (Gasteiz, Araba, 1980ko ekainaren 15a) gimnasta ohia eta modeloa da. 2008ko Olinpiar Jokoetan parte hartu ondoren, bere ibilbide profesionalari agur esan zion. Christian Gálvez madrildar telebista aurkezle, aktore eta idazlearekin ezkonduta egon da 2010tik 2021eraino.
1996an parte hartu zuen olinpiar jokoetan lehenengo aldiz, Atlantan, eta finalera heldu zen. Hurrengo bi olinpiar jokoetan ere lortu zuen finalista izatea, 2000n Sydney eta 2004an Atenasen. Hiru olinpiar jokoetan jarraian finaleraino sailkatu den munduko lehen emakumea izan da.
Greziako Patras hirian egindako 2007ko munduko txapelketan 11. sailkatu zen. Pekingo 2008ko Olinpiar Jokoetan parte hartu zuen, finaletarako sailkatu zen, eta, 8. bukatu zuelarik, diploma olinpikoa eskuratu zuen.",wiki
"Amaya Valdemoro Madariaga  Madril, 1976ko abuztuaren 18a jaio zen. Espainiako saskibaloi jokalari ohia da. Sartu zen saskibaloiean 15 urtekin egin zuen debuta lehen mailan, 17rekin Selekzio absolutuan eta 20rekin WNBAn. Bere ibilde arraskatatsua Salamankan hasi zen.",txiki
"Amaya Valdemoro Madariaga (Alcobendas, Espainia, 1976ko abuztuaren 18a) espainiar saskibaloi-jokalari ohia da. Jokalari urteetan garaipen ugari lortu zituen: hiru WNBA txapelketa-eraztun Houston Comets taldearekin, Emakumezkoen Euroliga bat Dorna Godella taldearekin, zortzi Espainiako Emakumezkoen Saskibaloi Liga eta Errusiako Emakumezkoen Saskibaloi Liga bat.",wiki
"Amelia Earhart (1897 - 1937) hegazkin-pilotu ospetsu estatubatuar bat izan zen; besteak beste, Ozeano Atlantikoa bakarka zeharkatu zuen lehen emakumea izan zen.",txiki
"Amelia Earhart (Atchinson, Kansas, AEB, 1897ko uztailaren 24a – 1937ko uztailaren 2an Ozeano Barean desagertua) hegazkinlaria izan zen, Atlantikoa (1932an) eta Pazifikoa zeharkatu zituen lehen emakumea, hartarako bere hegazkina erabilita. 1937an Lurrari bira ematen saiatu zen, baina bere hegazkina Ozeano Bareko lekuren batean desagertu zen; horregatik zaigu ezezaguna haren heriotza data.",wiki
"Ameriko Vespuzio XV. eta XVI. mendeen artean bizi izan zen itsasgizon eta esploratzaile italiar bat izan zen. Ezaguna da, batez ere, Amerikak haren izena duelako. Hainbat bidaia egin zituen lurralde amerikarretatik eta bidaia haiei buruz idatzi zuen. Hego Amerikako mendebaldeko kostaldean zehar egindako esplorazioek, europarrek ezagutzen ez zuten kontinente bat zela sinetsarazi zioten. Vespuziok “Mundu berria” izendatu zuen. Baieztapen ausarta izan zen hura, garai hartan mundu guztiak -baita Kristobal Kolonek ere- Asiara joateko itsasbide berri bat aurkitu zutela eta India deitzen zuten lurraldea zela pentsatzen zutelako.
Vespuzio Florentzian jaio zen 1454an, bertako Medici familia garrantzitsuarentzat finantzetan aritzen zen familia batean. Berak ere 1491ra arte egin zuen lan familia horrentzat. Lana zela eta, 1492an Sevillara joan zen, eta harremanetan egon zen Kristobal Kolonen bidaia antolatu zuen jendearekin. Kolon bere lehenengo bidaiatik bueltatu zenean, Vespuzio lurralde hartara itsasoratu zen Espainiako erregearen zerbitzupean. Dirudienez, 1497 eta 1500 artean bi bidaia egin zituen gaur egun Brasil eta Argentina diren lurraldeetara.
Bidaia horietatik, Vespuzio konbentzituta bueltatu zen aurkitu berri zituen lurralde horiek Asiakoak ez zirela. Bidaia eta bere hausnarketak Lorenzo de Medicik Parisen 1502. urtean argitaratutako mapa batean deskribatu zituen. Mundus Novus (Mundu Berria) izena zeraman mapa hori argitaratu eta gero, alemaniar kartografo batek 1507an mapa bat egin zuen, eta bertan aurkitutako lur berriak Asiatik argi eta garbi bereizi zituen. Lur berri horiek Amerika izendatu zituen, Ameriko Vespuzioren omenez. Ordutik aurrera, europarrak izen horrekin deitzen hasi ziren kontinente berriari.
Ameriko Vespuzio Sevillan hil zen 1512an. Historiarentzat pertsonaia garrantzitsua da, haren bidaiek eta egin zituen mapek eta idazkiek Amerika europarrei ezagutarazi zietelako. Ordutik aurrera, Europako hainbat naziotako errege-erreginek eta agintariek “mundu berria” zeritzoten hori kolonizatzeko espedizio berriak antolatzean interesa jarri zuten. Hala ere, Espainian kritikatu zuten Kolonen merituei garrantzia kentzeagatik, Mundu Berriaren aurkikuntzaren ospea irabazteko. Horregatik, Espainian “Indiak” izena erabiltzen jarraitu zuten, Kolonek uste zuelako Asiara iritsi zela mendebaldera nabigatuz, Afrika inguratzen zuen ohiko bidea jarraitu beharrean.

Français",txiki
"Ameriko Vespuzio —jatorriz, italieraz: Amerigo di Vespucci NAF: [/a.m'e.ɾi.ɡo di ves.p'ut.t͡ʃi/]— (Florentzia, 1454ko martxoaren 9a - Sevilla, Espainia, 1512ko otsailaren 22a) italiar jatorriko esploratzaile, merkatari eta kosmografoa izan zen, Mundu Berrirako bi bidaietan gutxienez parte hartu zuena, gaur egun bere omenez Amerika izenpean ezagutzen dugun kontinentera hain zuzen.
Sevillako Kontratazio Etxean oso eginkizun garrantzitsuak bete zituen, eta bertan pilotu nagusi izendatu zuten 1508-an. Hala ere fama bereganatu zuen bere bi obren argitalpenaren ondorioz: Mundus Novus (1503) eta Soderini Gutuna edo Lettera(1505), zeinetan Amerikako Aurkikuntzan eta kontinente berriaren identifikazioan jokatu zuen paper garrantzitsua azpimarratzen den. Arrazoi honengatik Martín Waldseermüller-ek bere Universalis Cosmographia mapan «Amerika» izena jarri zion Mundu Berriari bere omenez. Bidaia hauen kontakizunak, askotan fantasia eta kontraesanez beterik daudelarik, Ameriko Vespuzio Esplorazioaren Aroko pertsonaia polemikoetarikoa bihurtu dute.",wiki
"Ana Bolena (Anna Boleyn ingelesez) Ingalaterran (Blickiling) jaio zen 1507. urtean eta 1536ko maiatzaren 19an hil egin 
zuten Londreseko dorrean, zigor batek eragin zuen haren heriotza. Zigorra adulterioa, intzestua eta traizioaren ondorioz izan zen. Adulterioa pertsona ezkondu batek bere ezkontidea ez zen beste batekin harreman sexualak izatea eta intzestua bere familiaren kide batekin denean da. Ekintza hauek garai hartan oso debekatuta zeuden.",txiki
"Ana Boleyn (ingelesez: Anne Boleyn) Ingalaterrako erregina ezkontide bat izan zen, Pembrokeko lehen markesa. Bere jaiotza urtea 1507an jartzen ohi zen, baina historialari modernoenek 1501ean ezartzen dute (-1536ko maiatzak 19). Ana Henrike VIII.a Ingalaterrakoa erregearen bigarren emaztea izan zen, baita Elisabet I.a Ingalaterrakoaren ama ere. Henri eta Anaren arteko ezkontza, eta azken honen ondorengo exekuzioa erreforma ingelesa izan zen astindu erlijioso eta politiko nabarmenaren hasiera konplexua izan zen. ""Ingalaterrak sekula izan duen erregina ezkontiderik eraginkor eta garrantzitsuena"" deitu izan dute.
Ana Boleyn oso ezaguna da adulterioa, intzestua eta traizioa egotzita burua moztu ziotelako. Oso onartua dago kargu guzti horietatik errugabea zela, eta beranduago Ingalaterrako kultura protestantean martiri bezala gogoratua izan zen, bereziki John Foxeren lanengatik. Bere bizitza eleberri, antzezlan, kantu, opera, telebistako drama eta film ugaritan egokitua izan da, horien artean Anne of the Thousand Days, The Other Boleyn Girl (Boleyn ahizpak), The Tudors, The Six Wives of Henry VIII eta Doommed Queen Anne.
Azken urteetan, berari buruzko iritzi akademiko eta historikoa orokorrean aldekoa izan da (neurri handi batean Eric Ivesek 1986an eta 2004an idatzitako bi biografia luzeri esker). David Starkey, David Loades, John Guy, Retha Warnicke eta Diarmaid Maccullochen lanak ere Anaren aldekoak edo honi buruzko miresmena erakusten dutenak izan dira. Joanna Denny eta Karen Lindsey feministaren biografia ezagunek ere antzera jorratu zuten. Salbuespen nabarmengarri bat Alison Weir idazle britainiarraren lanetik dator, honen liburuak, sarri, Anarekin askoz kritikoagoak direlarik.",wiki
"Ana Galarraga Aiestaran (Zarautz, Gipuzkoa, 1970ko ekainaren 9a) zientzia-komunikatzailea da. Elhuyarren lan egiten du. Euskal zientzia dibulgazioa sustatzen du, euskaraz eta genero ikuspegiarekin. Albaitaritzan eta Elikagaien Zientzia eta Teknologian lizentziatua da.
Hainbat komunikabidetan aritzen da, beti zientzia-dibulgazioaz baina formatu desberdinetan: Elhuyar zientzia eta teknologia aldizkarian 570 artikulu baino gehiago idatzi ditu, Berria egunkarian zutabe bat idazten du, eta umeentzako Irria aldizkarian ipuin formatuan idazten du, beti esperimentu batekin lagunduta. Irriaren Lagunak lagun, Marikalanbre, bizitzaren laborategian liburua argitaratu zuen 2014an. Plataforman Sapiens ispiluaren aurrean artikulu bilduma argitaratu du. Euskal komunitate zientifikoaren Inguma datu-baseak, guztira, Galarragak sorturiko 200 artikulu baino gehiago dakartza.
2001etik lanean ari da Elhuyarren, erredakzio-taldeko kidea da, ez zientzia-kazetari huts gisa, gehiago zientzia-komunikatzaile moduan, artikuluak idazteaz gain hainbat jolas, erakusketa, sariketa, ikastaro, hitzaldi eta antzerki-bakarrizketa ere antolatzen ditu eta. Euskaraz arituz euskal hedabideetan eta sare sozialetan ere aktibo agertu ohi da.",txiki
"Ana Galarraga Aiestaran (Zarautz, Gipuzkoa, 1970ko ekainaren 9a) zientzia-komunikatzailea da. Elhuyar Fundazioarentzat lan egiten du. Euskal hedabideetan zientzia dibulgazioa sustatzen du, euskaraz eta genero ikuspegiarekin. Albaitaritzan eta Elikagaien Zientzia eta Teknologian lizentziatua da.",wiki
"Ana Peleteiro 1995eko abenduaren 2an jaio zen Riveiran, A Coruña, Galizia Espainian eta atleta bat da. Ezagutzen ez dituen galiziar baten eta afrikar baten alaba biologikoa. Riveirako familia batek hartu zuen, eta han txikitatik hazi zen. Balleterako apuntatu zuten eta gero gimnasia artistikoa egin nahi zuen, baina ez zuen atera. Aitak erabaki zuen bere pasioetako bat probatu behar zuela, atletismoa. Ana bere herrian hasi zen eta Abelardo Mourek entrenatu zuen.",txiki
"Ana Peleteiro Brión (Ribeira, 1995eko abenduaren 2a) Galiziako atleta onenetakoa da, jauzi hirukoitzean Europako txapelduna izan dena. 18 urtez azpikoa zenetik gaur egun arteko Espainiako marka guztiak ezarri ditu proba honetan. 2020ko Udako Olinpiar Jokoetan brontzezko domina irabazi zuen jauzi hirukoitzean.",wiki
Anass Zaroury 2001eko azaroaren 7an jaio zen Belgikan Malinasen. jatorriz futbolari marokoarra da. Aurrelari bezala jokatzen du Burnley taldean.,txiki
"Anass Zaroury (arabieraz: أنس الزروري‎; Malinas, 2000ko azaroaren 7a - ) Belgikako futbolaria da, aurrelari postuan jokatzen duena. Jatorri marokoarra du eta horregatik Marokoko selekzioarekin jokatzen ditu partidak. Qatarreko Munduko Txapelketan laugarren postua eskuratu zuen.",wiki
Anastasija Bitsenko (Bakhmuck 1875eko urriaren 9 - Kommunarka 1938ko ekainak 16) Errusiako iraultzailea izan zen. Viktor Sakharov jeneralaren aurkako erasoan parte hartu zuen. Alderdi Sozialista Iraultzaileko aktibista izan zen. Alderdi Boltxebikera pasa zen.,txiki
"Anastasia Alekseievna Bitsenko (errusieraz: Анастаси́я Алексе́евна Бице́нко) edo Anastasia Oleksiivna Bitsenko (ukraineraz: Анастасія Олексіївна Біценко), jaiotze-abizenez Kameritaia edo Kamerytaia (errusieraz:  Камеритая, ukraineraz:  Камеритая; Bakhmut, Errusiar Inperioa, 1875eko azaroaren 10greg./urriaren 29ajul. - SESB, 1938ko ekainaren 16) errusiar-ukrainar iraultzaile eta diplomazialaria izan zen; eserista lehenbizi eta boltxebikea gero. Ezaguna izan zen bai 1905an Viktor Sakharov politikari tsarista hil zuelako eta 1918an Brest-Litovskeko Itunean, ordezkaritza guztien artean, ordezkari bezala parte hartu zuen emakume bakarra zelako. Moskuko alkateorde ere izan zen.",wiki
"Aneguria, (Ane San Miguel Crespo), 1984ko abenduaren 27an Durangon jaiotako Rap abeslaria da. Bera musika munduan ezagutua da. Bere lehen hezkuntza gaztelera da, baina berak euskaraz eta gazteleraz abesten du.",txiki
"Aneguria —jaiotzako izen-deiturez, Ane San Miguel Crespo— (Bilbo, Bizkaia, 1984ko abenduaren 27a) rap abeslari euskalduna da eta musika munduan Aneguria aka La Kieta eta Dj Txankleta bezala da ezaguna.",wiki
"Angela Davis estatubatuar irakasle eta idazle bat da, eskubide zibil eta giza eskubideen defendatzailea, bereziki emakumeena eta pertsona beltzena. 
Birmingham izeneko hirian, Alabama estatuan, 1944ko urtarrilaren 26an jaio zen. Garai hartan, legeak debekatu egiten zuen beltzak zuriekin batera egotea Amerikako Estatu Batuetako hegoaldean. Gainera, beltzak ere bidegabeki tratatzen zituzten. Davisek bereizketa eta arrazakeria bizi izan zituen eta konturatu zen legeak kaltegarriak zirela beltzentzat. Haren hezkuntzak berdintasunaren alde borrokatzera bultzatu zuen. 
1961etik 1967ra, Davisek unibertsitateko ikasketak egin zituen bai atzerrian eta baita Amerikako Estatu Batuetan ere. Eskolan egon zen urteetan, eskubide zibilen aldeko mugimenduetan parte hartzen hasi zen. 60ko hamarkada amaieran, Pantera Beltza Alderdira batu zen. Alderdi politiko horrek, beltzen kontrako bidegabekeriak amai zitezen nahi zuen. Horrez gain, Alderdi Komunistako beltzen talde bateko kide ere izan zen Davis. 1969an, postu bat lortu zuen Kaliforniako Unibertsitatean filosofia irakasteko, Los Angelesen. Haren ideia politiko komunistak zirela eta, unibertsitatea saiatu zen irakaskuntzatik baztertzen. Beranduago, irakasten jarraitzen utzi zioten, baina 1970. urtean joan egin zen.
60 eta 70eko hamarkadetan, preso beltzak laguntzen aritu zen. George Jackson izeneko preso beltz baten laguna zen. George epaiketara joan zenean, ihes egin zezan laguntzen saiatu ziren haren aldeko jarraitzaile batzuk. Ihes egiteko ahaleginen erdian pertsona batzuk hil ziren epaiketa-aretoan. Poliziak Davis tartean zegoela pentsatu zuen, atxilotu eta kartzelan sartu zuten. Hemezortzi hilabete geroago zuriz osatutako epaimahai batek errugabetzat jo zuen.
Davisek irakasten, konferentziak ematen eta idazten jarraitu zuen urte luzeetan zehar. Bere idazlanak arraza, klase eta genero berdintasunari buruzkoak dira.

Français",txiki
"Angela Yvonne Davis (Birmingham, Alabama, AEB, 1944ko urtarrilaren 26a) politikari marxista eta filosofia irakaslea da. Beltzen eta emakumeen eskubide zibilen aldeko borrokan dihardu, pentsamendu eta diskurtso marxista ardatz hartuta. Kaliforniako Santa Kruz Unibertsitateko Kontzientzia Historia saileko irakaslea da.",wiki
"Angelina Jolie aktore estatubatuarra da. Oscar sari bat irabazi zuen Girl, Interrupted (1999) filmean buruko paziente bat jokatzeagatik, bigarren mailako aktore bezala.",txiki
"Angelina Jolie (Los Angeles, Kalifornia, Ameriketako Estatu Batuak, 1975eko ekainaren 4a - ) aktore eta zinemagile estatubatuarra eta Nazio Batuen Erakundeko Iheslarien Goi Komisionatuaren borondate oneko enbaxadorea da.
Hiru Urrezko Globo, bi Aktoreen Sindikatuaren Sari eta Oscar Sari bat irabazi ditu.
1996 eta 1999 bitartean Jonny Lee Millerrekin ezkonduta, 2000 eta 2003 bitartean Billy Bob Thorntonekin ezkonduta, eta 2014tik 2019ra Brad Pitt aktorearekin ezkonduta egon zen.",wiki
Anita Wachter (1967ko otsailaren 12an jaioa) Munduko Kopako eski alpinoko lasterkari ohia eta Austriako urrezko domina olinpikoa da. Ekitaldi teknikoetan zentratu zen eta eslalom erraldoian espezializatu zen.,txiki
"Eslalom erraldoia alpetar eskiko eta alpetar snowboardeko kirol-diziplina da. Hau da, elurretan (ateetan) txertatutako haga multzoen artean eskiatuz jaisten da, bata bestearengandik distantzia handiago batera, eslalom berezian (soilik ere eslalom deitua) erabiltzen den distantzia baino, baina Super-Gko ateen arteko distantzia baino txikiagoa.
Eslalom erraldoiak eta eslalom bereziak eski alpinoaren lehiaketa osatzen dute. Kategoria honek Super-G eta Jaitsiera bezalako abiadura-gertaeretatik bereizten ditu. Ekitaldi teknikoek, oro har, bi jaitsiera izaten dituzte, eski-pista berean dauden bi trazatu desberdinen gainean.
Lehendabizikoz 1935eko urtarrilaren 20an egin zuten Mottarone mendian, Maggiore aintziraren gainean.",wiki
"Anja Pärson, 1981ko apirilaren 25ean urtean jaioa (Suedian), eski lehiaketetan parte hartzen zuen eta oso eskiatzaile ona izan zen. Eskia utzi egin zuen 35 urte zituenean.",txiki
"Anja Sofia Tess Pärson (Umeå, Suedia, 1981eko apirilaren 25a) alpeetako eskiatzaile ohia da. Urrezko domina olinpikoa, zazpi aldiz urrezko domina munduko txapelketetan eta bi aldiz eski alpinoko Munduko Kopa irabazi du. Besteak beste hiru urrezko domina irabazi zuen 2007an bere jatorrizko herrialdean. Irabazi du totalean 42 Munduko Kopako lasterketak.",wiki
"Ann Elizabeth Meyers (San Diego, Kalifornia, 1955eko martxoaren 26a) estatubatuar saskibaloi jokalaria zen eta Olinpiar Jokoetan jolastu zuen.",txiki
"Ronald Frank Asheton (Washington Hiria, 1948ko uztailaren 17a - Ann Arbor, Michigan, 2009ko urtarrilaren 6an hilik aurkitua) gitarrista amerikarra eta, Iggy Popekin batera, The Stooges rock bandako musikagilea izan zen. Rolling Stone musika aldizkariaren arabera Historiako 100 gitarristarik onenen zerrendan 29. postua hartzen du.",wiki
"Anna Besonova Ukraniar gimnasta bat da, 1984ko uztailaren 29an Kieven jaioa. Domina ugari irabazi ditu bere ibilbidean, bereziki brontzezko bi domina Olinpiar Jokoetan 2004 eta 2008an.",txiki
"Gimnastika erritmikoa hainbat diziplina batzen dituen kirola da: balleta, gimnasia eta dantza, eta hainbat objekturen erabilpena egiten da: soka, uztaia, pilota, mazoak eta zinta.
Kirol horretan, erakustaldiak zein lehiaketak egiten dira eta bertan gimnastak musika segitzen du mugimenduen erritmoa mantendu ahal izateko. Bi eratara praktika daiteke: banakakoan eta taldean. Gimnastikan harmonia, grazia eta edertasuna garatzen dira mugimenduen bitartez, musika eta teknikaren arteko nahasketa batean, ikuslearen asetze bisuala lortzeko. Bereziki emakumeek praktikatzen duten arren, azken urteetan gizonezkoen partaidetza handitzen ari da. Probak tapiz baten gainean egiten dira eta banakakoen ariketek 90 segunduko eta taldekoek 150 segunduko luzera izaten dute.
Beste gimnastika diziplina batzuen antzera, Rousseau-ren ikerketetan oinarrituta dago, denboran zehar eraldatua izan dena, beti musika eta dantzari lotuta, 1930 hamarkadan Sobietar Errepublikan kirol moduan ezarria eta Alemanian aparatuen erabilera sartuta.
Nazioarteko Gimnastika Federazioak zuzentzen du, eta horrek sortzen ditu puntuazio kodeak eta antolatzen ditu eliteko nazioarteko txapelketa nagusia: Olinpiar Jokoak, Munduko Txapelketa, Munduko Kopa eta Europako Txapelketa.",wiki
Anna Castillo aktore kataluniar bat da.,txiki
"Anna Castillo Ferré (Bartzelona, 1993ko urriaren 9a -) kataluniar antzezlea da, antzerkian, telebistan eta zineman aritutakoa. El olivo filmean egindako lanagatik Emakumezko aktore berri onenaren Goya Saria lortu zuen.",wiki
"Anna  Meares, Blackwaterren Australian 1983ko irailaren 21an jaio zen eta pistako txirrindularia da. Bere arreba ere Kerrie Meares pistako txirrindularia  da.",txiki
"Anna Maree Devenish Meares  (1983ko irailaren 21ean jaio zen) erretiratutako ziklista australiarra da. Gaur egun, Adelaiden bizi da, Australiako hegoaldean. Australiako Kirolaren Institutuko pistako txirrindularitza-programak Adelaidako super-Dromoan dauka egoitza.
Munduko txapelduna izan da 500 metroko proban, lau aldiz, eta urrezko medailista Commonwealth eta Joko Olinpikoetan. UCI 2015 Munduko Txirrindularitza Txapelketan, Mearesek urrezko domina hartu zuen Keirin txapelketan, bere 11. mundu mailako titulua, eta orain arte gehien apaindutako emakumezkoen pistako txirrindularia bihurtu zuen.2016ko Udako Olinpiar Jokoetan Australiako selekzioko bandera-eramaile eta kapitaina izan zen, eta honetan brontzezko domina irabazi zuen keirinetan.  Honek lau Olinpiar Jokoetan jarraian banakako dominak irabazi zituen lehen australiarrean bilakatu zen. 2016ko urriaren 16an Mearesek gaur egungo txirrindularitza karreratik erretiro ofiziala iragarri zuen.",wiki
"Anna Veith austriar eski alpinista bat da, 1989ko ekainaren 18an jaioa, Salzburgon. 17 urterekin egin zuen bere debut-a, eta hortik aurrera, gauza eta sari handiak lortu ditu.",txiki
"Pekingo 2022ko Olinpiar Jokoetako emakumezkoen super-G lehiaketa 2022ko otsailaren 11n ospatu zen ""Rock"" eski pistan Yanqing Barrutiko Yanqing Alpetar Eski Zentro Nazionaleko eski estazioan.  Lara Gut-Behrami suitzarrak bere lehen urrezko domina irabazi zuen, eta munduko txapeldunaren estatusa baieztatu zuen. Mirjam Puchner austriarrak zilarrezko domina lortu zuen, bere lehen domina olinpikoa irabaziz, eta Michelle Gisin suitzarrak brontzea lortu zuen.
Ester Ledecká zen aurreko jokoetako txapelduna. Zilarrezko domina, Anna Veith, eta brontzezkoa, Tina Weirather, biak lehiaketetatik erretiratuak zeuden. 2021-22ko FIS Eski Alpinoko Munduko Kopan, bost super-G proba ospatu ziren Olinpiar Jokoen aurretik. Federica Brignone zegoen sailkapenaren buruan, eta ondoren Elena Curtoni eta Sofia Goggia. Gut-Behrami 2021eko munduko txapelduna izan zen, Corinne Suter eta Mikaela Shiffrin zilarrezko eta brontzezko domina izan ziren, hurrenez hurren.",wiki
"Annelies Marie Frank, edo Anne Frank neska judu bat izan zen, Bigarren Mundu Gerran egunkari edo eguneroko ospetsu bat idatzi zuena, bi urtez familiarekin batera naziengandik ezkutaturik egon zen bitartean. Azkenik, naziek aurkitu zituzten eta Anne eta haren familia Holokaustoaren biktima izan ziren. Naziek juduak suntsitu nahi zituzten, eta, atxilotu ondoren, Anne eta haren familia kontzentrazio esparru batera eraman zituzten. Han hil ziren denak, aita izan ezik.",txiki
"Anne Frank, jaiotzez Annelies Marie Frank, (Frankfurt, Alemania, 1929ko ekainaren 12a - Bergen-Belsen, 1945eko martxoa) alemaniar judua zen, idatzi zuen egunkaria dela-eta ezaguna Bigarren Mundu Gerran naziengandik ihesi ezkutuan zela.
Gerra garaian Amsterdameraino iritsi zen familiarekin batera, naziengandik ihes egin nahian. Familiarekin ezkutatzen zen zuloan egunkaria idatzi zuen. Hilabete batzuen ondoren ordea, familia osoa atxilotu zuten eta alemaniar kontzentrazio esparrutan banatu. 1944ko irailaren 2an bidali zuten Anne Auschwitzera eta geroxeago Bergen-Belsenera. 1945eko otsaila edo martxoan tifusak harrapatu eta neska hil zen. Handik egun batzuetara liberatu zuten kontzentrazio esparru hau, baina Annerentzat berandu izan zen. Familiako guztiak hil ziren, aita izan ezik.
Urte batzuk geroago, Annaren aita, Otto Heinrich Frank, arduratu zen bere alabak bi urte eta erdi idazten eman zuen egunkari intimoa argitaratzeaz: Anne Franken egunkaria (55 hizkuntzatan irakur litekeena).",wiki
"Anne Jacqueline Hathaway izen osoa, zinema-aktorea, abeslaria, telebista-aktorea, antzerki-aktorea, eta ahots-aktore Estatu Batuarra da. New Yorken jaio zen Broklyn auzoan  1982-ko  azaroaren 12-an. 
2001-ean bere lehengo kastina egin zuen eta protagonista bezela hartu zuten.",txiki
"Anne Jacqueline Hathaway (New York, 1982ko azaroaren 12a) aktore estatubatuarra da. Bere antzezteko estiloa Judy Garland eta Audrey Hepburnenarekin parekatu izan dute eta Meryl Streepen jarraitzaile sutsua omen da.People aldizkariak 2001ean deskubritutako izar dirdiratsuenetakoa izendatu zuen eta, 2006an, munduko 50 emakume ederrenen artean aurkeztu zuen.Oscar saria lortu zuen Les Misérables filmean eginiko lanagatik eta baita Urrezko Globo Saria, BAFTA eta SAG sariak ere jaso zituen.",wiki
"Anne Lezea Isasa (Zarautz, 2001eko abuztuaren 6a) kirolari gipuzkoarra da. Gimnastika erritmikoa egiten du.
Bost urte zituela hasi zen gimnasia erritmikoan. Hasieran Ana Calvo entrenatzailearekin aritu zen Zarautzen eta ondoren ""Club Gimnasia Rítmica Donosti"" taldean ibili zen. 11 urterekian Espainiako txapeldun ordea izan zen. 16 urte dituenetik Tolosa FC-ren gimnasia ritmiko atalean ari da eta 2018an taldekako Espainiako txapeldunordeak izan ondoren hurrengo denboraldirako lehen mailara igotzea lortu zuten.",txiki
"Anne Lezea Isasa (Zarautz, 2001eko abuztuaren 6a) kirolari gipuzkoarra da. Gimnastika erritmikoa egiten du.",wiki
"Annie ""Londonderry"" Cohen Kopchovsky (1870-1947) txirrindularia, kazetaria eta abenturazalea izan zen, eta munduan bizikletaz ibili zen lehen emakumea izan zen.
1870ean jaio zen Rigan (egungo Letonian), familia judu batean, eta txikitan Estatu Batuetara emigratu zuen.",txiki
"Annie “Londonderry” Cohen Kopchovsky (Riga, Letonia, 1870 – New York, AEB, 1947ko azaroaren 11) txirrindularia, kazetaria eta abenturazalea zen, eta munduan bizikletaz ibili zen lehen emakumea izan zen. Annie gazte askatzaile, ekintzaile, kirolari eta ibiltaria zen, eta bere burua “Annie Londonderry” ausart gisa birsortu zuen.",wiki
Antoine Griezmann frantziako futbol aurrelari profesionala da.,txiki
"Antoine Griezmann (Mâcon, Borgoina, Frantzia, 1991ko martxoaren 21a) futbolaria da. Gaur egun Espainiako Ligako Lehen Mailako Bartzelona Futbol Klubean jokatzen du. Internazionala da Frantziako selekzio nazionalarekin. Transfermarkt, futboleko merkatuan espezializatutako webgunearen arabera, 60 milioi euroko balioa du.",wiki
Anton Garikano Tolosan jaio zen 1967.urtean. Irakasle eta itzultzailea zen duela urte gitxi harte. Hizkuntzalaria da ikasketaz. Gaur egun itzultzaile lanetaz gain Zumaiako pala taldeko entrenatzaile eta antolatzailea da.,txiki
"Anton Garikano (Tolosa, Gipuzkoa, 1967) irakasle eta itzultzailea da. Hizkuntzalaria da ikasketaz. Euskal Filologia ikasten hasi zen Donostian, baina Ingeles Filologia hautatu zuen gero. Deustun ikasketak burutzen ari zen bitartean ekin zion alemana ikasteari, eta urte bertsuetan hasi zen Deustuko Hizkuntza Eskola Ofizialean errusiera ikasten. Ingeleseko irakasle da gaur egun lanbidez.
2004an Euskarazko Literatur Itzulpenaren Euskadi Saria eskuratu zuen Leo Perutzen Bederatzietatik bederatzietara itzultzeagatik.",wiki
"Arantxa Tapia 1963ko Irailaren 24an, Astigarran. Arantxa Tapia gisa, gipuzkoar politikari jeltzalea da.",txiki
"Miren Arantzazu Tapia Otaegi (1963ko irailaren 24a, Astigarraga), ezagunagoa Arantxa Tapia gisa, gipuzkoar politikari jeltzalea da. 2012ko abenduaren 17tik aurrera Eusko Jaurlaritzako Ekonomiaren Garapena eta Azpiegituretako Sailburua da. Gainera, 2016an Azpiegitura sailburu ere bilakatu zen. 2020ko irailean, Iñigo Urkullu Lehendakariak Ekonomiaren Garapen, Jasangarritasun eta Ingurumen sailburu izendatu zuen.
Nafarroako Unibertsitateak Gipuzkoan duen gaur egungo Tecnun-en ikasi zuen ingeniaritza industriala eta bertan egin zen doktore 1992an ""Sendoak diren aldagai anitzezko PI kontroladoreen diseinu eta garapena eta potentzia erreaktibo eta tensioaren erregulazio sekundarioan duten aplikazioa"" lanarekin, cum laude kalifikazioarekin. 1992an hasi zen klaseak ematen EHUn, eta han ""Sistemas de transporte"" eta ""Teoría de los elementos finitos"" eman zituen eta katedraduna da Euskal Herriko Unibertsitatean (EHU). Ibilbide gehiena ikerlari eta irakasle gisa egin du, unibertsitatean. Politikan sartu baino lehen, Donostiako Eskola Politeknikoaren zuzendaria izan zen, beste hainbat karguren artean.
2005an politikan sartu zen. Orduan, Garraio eta Herri Lan sailburuorde izendatu zuten, Juan Jose Ibarretxeren Gobernuan. Ondoren Mugikortasun eta Lurralde Antolakuntza diputatua izan zen Gipuzkoako Aldundian, Markel Olano ahaldun nagusiarekin. Horren ostean, lurralde horretako zerrenda jeltzalearen burua izan zen 2011ko Espainiako hauteskunde orokorretan.
Espainiako Diputatuen Kongresuan EAJren Hezkuntza bozeramaile izan da, besteak beste, eta, azken asteetan, PPko Jose Ignacio Wert ministroaren erreformaren aurka egin du.",wiki
"Austin Agustín Santos hobeto ezagututa Arcángel bezala, 1985garren urtean jaio zen abenduaren 23an.",txiki
"Arcángel, jaiotzez Austin Agustín Santos (New York, 1985eko abenduaren 23a), Estatu Batuetako reggaeton eta trap abeslari eta konpositorea da.",wiki
"Ariana Grande Butera abeslari ezaguna da. Boca Ratonen (Florida) jaio zen 1993ko ekainaren 26an. 
Gaur egun, 27 urte ditu eta Dalton Gomezekin konprometituta dago. Bere ama Joan Grande da eta aita Edward Butera (harekin ez da ondo konpontzen) da. Frankie Grande izeneko anaia nagusia ere badu.

Nota altuak kantatzeagatik, eta zaldi-buztana altua janzteagatik da ezaguna. Bere janzteko estiloagatik eta bere altuera txikiagatik ere ezaguna da (1,53), horregatik botak altuak janzten ditu takoiekin.
Ospetsu bihurtu zen Nickelodeon- eko Victorious seriean  Cat Valentine pertsonaia jarduteagatik,  eta gero bere ospea lortu zuen bere bi abestirekin: Problem eta Break Free. Bere ahotsak soprano tonua du, eta beraz, abeslari askok egiten ez dituzten doinuetara iristen da.
Gaur egun, bere abesti ospetsuenak 7 rings, Thank you next eta 34 + 35 dira.",txiki
"Ariana Grande-Butera (Boca Raton, Florida, AEB, 1993ko ekainaren 26a), Ariana Grande izenaz ezaguna, estatubatuar abeslari, aktore eta kanta-idazlea da.
Irabazi duen sarien artean hauek aurkitzen dira: Grammy Award, Brit Award bat, bi Billboard Music Awards, hiru American Music Awards, hiru MTV Europe Music Awards eta bost MTV Video Music Awards. Munduko pop artista ezagunenetako bat bihurtu da.",wiki
"Augusta Déjerine Klumpke (1859-1927) urriaren 15 ean jaio zen Kalifornian ( San Frantziskon) eta azaroaren 5 ean Parisen hil zen, eta hau, medikua, neurologoa eta fisikaria izan zen.",txiki
"Augusta Déjerine-Klumpke (1859ko urriaren 15a - 1927ko azaroaren 5a) estatubatuar jatorriko frantziar medikua izan zen, neuroanatomian egin zuen lanagatik ezaguna. Parisko ospitale batean lan egin zuen lehen emakumezko egoiliarra izan zen. Gazte-gaztetatik, Klumpkeren familiak bere anbizio medikoak babestu zituen, eta Parisera joan ziren bizitzera bera eta Anna Elizabeth Klumpke, Julia Klumpke eta Dorothea Klumpke ahizpak euren jarduerak jarrai zitzaten. Medikuntza arloan emakumea izateagatik mespretxatu arren, bere ikasketa medikoetan jarraitu zuen ikasgela barruan zein kanpoan, Muséum d'Histoire Naturelle laborategietan lan egiteraino. Azkenean, medikuntza arloan zuen gaitasunagatik eta hizkuntzetan ingelesez eta alemanez hitz egiteko gaitasunagatik ospea lortu zuen. Horrek Blanche Edwards-Pillet- ekin batera Parisko Ospitaleetako lehen emakume egoiliarrak izatera eraman zuen.
Denbora tarte horretan gaur egun Klumpke-ren paralisia deitzen dena zer den edo nerbioek kontrolatzen duten besoen mugimenduaren lesioa azaldu zuen. Alfred Vulpianen zuzendaritzapean lan egin zuen, bere medikuntza eskola zaharreko dekanoarekin, medikuntza eskolara joatearen aurka agertu zen emakumea eta garai hartan nahiko gaztea zelako.
Bizitzan zehar, bere izena berrogeita hamasei artikulutan agertu zen, eta horietako batzuk berak idatzi zituen. Nerbio zentroen anatomiari buruzko bi liburukiak ere idatzi zituen Anatomie des Centers Nerveux izenekoa bere senarrarekin, Joseph Jules Dejerinerekin. Klumpke hainbat elkarte zientifikotako kide izan zen, horien artean Société de Biologie (lehen emakumea hautatua izan zen) eta Société de Neurologie de Paris. Aurkikuntzen sariak ere jaso zituen, baita Officier de la Légion d'honneur eta Chevalier de la Légion d'honneur ere.",wiki
"Avicii (Stockholm, Suedia; 1989ko irailaren 8a - Maskat, Oman; 2018ko apirilaren 20a), ezagunagoa Tim Berling izen artistikoagatik (edo ΛVICII ikurrekin estilizatua) suediar DJ eta disko-ekoizle profesionala izan zen.",txiki
"Tim Bergling (Stockholm, Suedia; 1989ko irailaren 8a - Maskat, Oman; 2018ko apirilaren 20a), ezagunagoa Avicii izen artistikoagatik (◢ ◤ edo ΛVICII ikurrekin estilizatua) suediar DJ eta disko-ekoizle profesionala izan zen. 16 urte zituenean bere lehen erremixak musika elektronikoaren inguruko foroetan argitaratzen hasi zen, eta horrek bere lehen kontratu diskografikoa sinatzera eraman zuen. 2011n ospea handia lortu zuen «Levels» single-arekin. 2013an bere lehen estudioko albuma argitaratu zuen, True. Diskoak musika elektronikoa genero askotako elementuekin konbinatu zuen, eta kritika positiboak jaso zituen.
2015ean bere bigarren estudioko albuma atera zuen, Stories, eta 2017an extended play bat atera zuen, Avla ci (01) izenekoa. Bergling bi aldiz izan da Grammy sarietarako izendatua, lehena 2012an David Guettarekin batera ""Sunshine"" kantuan egindako lanagatik, eta bigarrena 2013an ""Levels"" kantuagatik.
Bergling 2016an erretiratu zen, osasun arazoengatik, estresaren eta osasun mental txarraren ondorioz. 2018ko apirilaren 20an, Berglingek bere buruaz beste egin zuen Maskaten (Oman). Bere hil ondorengo lehen diskoa, Tim izenekoa, 2019ko ekainaren 6an kaleratu zen.",wiki
"Alba Farelo —Vilassar de Mar, Bartzelonan, 1997ko martxoak 7 — bere izen artistikoa Bad Gyal da, abeslari, produktore eta konpositore Espainiarra da. Bere musika generoen fusio bat da: danchehall, trap eta regetoiarena. Moda ikasi zuen Bartzelonako unibertsitatean , abeslari ezaguna izaten hasi zen arte. «Pai» abestiarekin egin zen ezaguna, Pablo Martínez produktorearen laguntzarekin egin zuen. Rihannaren «Work» abestiaren bertsio bat da eta catalanez inglesez eta gaztelerazko nahasketa bat izan zen. Beranduago ""Indapanden"", ""Leiriss"" y ""No pierdo nada"" abestiak idatzi zituen eta ondorioz YouTuben ospe handia lortu zuen. Bere bigarren albuma «World Wide Angel» da eta hainbat dj ekin kolaboratu zuen.
Festibal musikal ezagunetan parte hartu du, aipatzekoak: Islandian, Japonen, Red Bull Music Academy Festivalean, Los Ángelesen eta el Sónarren Barcelonan.
Gaur egun, ""la productora Barcelonesa Canada Editorial"" ekin lan egiten du. 2019 an kontratua firmatu zuen ""el sello Interscope Recordsekin "".",txiki
"Bad Gyal (Vilassar de Mar, 1997ko martxoaren 7a) Alba Farelo abeslari kataluniarraren izen artistikoa da. Dancehall, reggaeton, trap, hip hop, R&B eta RCTM estiloak lantzen ditu. Eduard Farelo aktorearen eta itzultzailearen alaba da. Bere musika generoen fusio gisa katalogatu da, reggaeton, dancehall eta trap besteak beste.",wiki
"Barbara McClintock Estatu Batuetan jaiotako emakume zientzialari bat izan zen, 1902an jaio zen ekainaren 16an, ( Hartforden )  eta 1992. urtean hil zen 90 urte zituela, Hurtingtongen. Giza gorputzaren alderdiak aztertzen garrantsitzua izan zen eta 1983an Medikuntzako nobel saria irabazi zuen.",txiki
"Barbara McClintock (Hartford (Connecticut), 1902ko ekainaren 16a - Huntington, New York, 1992ko irailaren 2a) Estatu Batuetako genetista eta botanikaria izan zen. Landareen genetikaren ikerketan aritu izan zen lanean. Cornell Unibertsitatean irakasle izan zen. Informazio genetikoa ez dela egonkorra, mugikorra baizik, eta masa genetikoaren leku aldaketak inguruko geneen jokaera alda dezakeela aurkitu zuen. 1983an Medikuntzako Nobel Saria eman zioten, masa genetikoan dauden egitura mugikorrez egindako ikerketengatik.",wiki
"Beatrix Potter idazle ingelesak zenbait animalia-pertsonaia ezagun sortu ditu, hala nola, Peter Rabbit, Squirrel Nutkin, Jemima Puddle-Duck eta Mrs. Tiggy-Winkle. The Tale of Peter Rabbit da haren istorio ospetsuena; euskaraz, Peio untxiaren ipuina izenburuarekin argitaratu zuen Desclée de Brouwer argitaletxeak 1993an, Garbiñe Legorburuk itzulita.
Helen Beatrix Potter 1866ko uztailaren 28an jaio zen Londresen. Beatrixek eta haren neba txikiak ez zuten beste ume batzuk ezagutzeko aukerarik izan, eta hainbat etxe-animalia eduki zituzten euren etxean: untxiak, saguzarrak eta igelak, besteak beste. Neba-arrebek oso gustuko zuten familiarekin oporretan joatea Eskoziako mendialdera edo Ingalaterrako Lake District-era. Bidaia horietan Potterrek animaliak, landareak eta onddoak (perretxikoak eta boilurrak, adibidez) ikertzen eta marrazten zituen.

Potterrek 27 urte zituela istorio bat idatzi eta irudiztatu zuen, gaixorik zegoen ume batentzat. Istorio horretan lau untxi ageri ziren, Flopsy, Mopsy, Cottontail, eta Peter. 1901ean bere kabuz argitaratzea erabaki zuen, eta The Tale of Peter Rabbit izenburua jarri zion. 1902an, argitaletxe batek plazaratu zuen eta liburuak ospe handia lortu zuen. Hurrengo 20 urteetan, Potterrek 22 liburu gehiago argitaratu zituen; lehenengoak honako hauek izan ziren: The Tale of Gloucester (1903), The Tale of Squirrel Nutkin (1903), eta The Tale of Benjamin Bunny (1904). Potterrek tamaina txikiko liburuak eginarazi zituen, ume txikienak ere horiek hartzeko gai izateko. Haren liburuek irakurle ugari liluratu dituzte euren estilo sinpleari, umoreari eta akuarelaz egindako irudiei esker.
Potter 1913an ezkondu zen, eta bere azkenengo 30 urteak landetxe batean eman zituen Lake Districten. Umeentzako liburuak sortzen ere jarraitu zuen. 1943ko abenduaren 22an hil zen.",txiki
"Helen Beatrix Potter (Kensington, Londres, 1866ko uztailaren 28a - Sawrey, Lancashire, 1943ko abenduaren 22a) britainiar idazlea, ilustratzailea eta naturalista izan zen.
Klase ertaineko etxe batean jaioa, etxe-irakasleek hezi zuten eta beste haurrengandik bakartuta hazi zen, anai gazteagoa beste kiderik ez zuen izan. Maskotak zituen eta oporrak igarotzen zituen Eskozian eta Lake Districten, paisaiarekiko, florarekiko eta faunarekiko maitasuna garatuz. Hori guztia gertutik ikusi eta margotu zuen. Potterren onddoen azterketak eta akuarelak errespetatu sakona jaso zuten mikologiaren alorrean. Hogeita hamar urte zituenean, The Tale of Peter Rabbit haurrentzako liburu arrakastatsua argitaratu zuen. Horren ondoren, denbora osoko lan moduan haurrentzako liburuak idazten eta ilustratzen hasi zen.
Haurrentzako liburu ugari idatzi zituen; Peter Rabbit, Benjamin Bunny, Jemina Puddle-Duck, Mrs. Tiggy-Winkle eta beste zenbait pertsonaiaren sortzailea izan zen. Frantsesera, alemanera, gaztelaniara eta Europako beste hizkuntzetara itzuli dira Potterren ipuinak. Lan nagusiak: The Tale of Peter Rabbit (1900, Peio untxiaren ipuina, euskaraz Desclée de Brouwer argitaletxeak 1993an argitaratua, Garbiñe Legorburuk itzulita)), The Tailor of Gloucester (1902, Gloucesterreko jostuna) eta The Tale of Benjamin Bunny (1904, Benjamin Bunnyren istorioa).",wiki
"Rebecca Scott, nagusiki Beckie Scott bezala ezagututa, 1974ko abuztuaren 1ean jaio zen, Kanadan. Eskiatzaile ohia da eta bere bizitzan lortutako titulu garrantzitsuenak hauek dira:",txiki
"Janine Elizabeth Beckie, (Littleton (AEB), 1994ko abuztuaren 20a), Kanadarekin futbolean aritzen den kirolaria da.2016ko Udako Olinpiar Jokoetan (Rio de Janeiro), esku hartu, eta brontzezko domina eskuratu zuen; 2020ko Udako Olinpiar Jokoetan,  (Tokio), berriz, urrezko domina eskuratu zuen; bietan futbolean eta Kanada ordezkatuz. Tokion, Suediako taldearen (zilarrezko domina) eta AEBko taldearen (bronzezko domina) aurretik sailkatu zen Kanadako taldea. 
Tokion, honako hauek osatzen zuten Mexikoko taldea: Stephanie Labbé, Allysha Chapman, Kadeisha Buchanan, Shelina Zadorsky, Quinn, Deanne Rose, Julia Grosso, Jayde Riviere, Adriana Leon, Ashley Lawrence, Desiree Scott, Christine Sinclair, Évelyne Viens, Vanessa Gilles, Nichelle Prince, Janine Beckie, Jessie Fleming, Kailen Sheridan, Jordyn Huitema, Sophie Schmidt, Gabrielle Carle eta Erin McLeodek.",wiki
"Benjamin Franklin XVIII. mendeko idazle, argitaratzaile, zientzialari eta asmatzaile estatubatuar bat izan zen. Hala ere, oraindik ere ezagunagoa da politikaria ere izan zelako Ipar Ameriketako kolonietan eta Estatu Batuetan.
Franklin Boston hirian jaio zen 1706ko urtarrilaren 17an. 10 urterekin utzi zuen eskola eta 12 urterekin anaiaren inprentan lan egiten hasi zen.
1723an Filadelfiara joan zen bizitzera, inprimatzaile-lanetan jarraitzeko. Haren argitalpenik ezagunena Poor Richard 's Almanack (Richard gaixoaren almanaka) izan zen. Almanakak Franklinen esaera barregarriak biltzen zituen. Honako hau zen ezagunetako bat: “Early to bed and early to rise, makes a man healthy, wealthy, and wise” (""Ohera goiz joan eta goiz jaikitzeak, gizona osasuntsu, aberats eta jakintsu bihurtzen du"").
Franklinek hainbat zerbitzu publiko hasi zituen Filadelfian, suhiltzaileen departamendu bat, ospitale bat, aseguru-etxe bat eta liburutegi bat, besteak beste. Gainera, Franklinek eraikitako eskola bat Pennsylvaniako Unibertsitate bihurtu zen gerora.
Pentsalari zientifiko eta asmatzaile bikaina zen Franklin. Esate baterako, berogailua asmatu zuen, gelak berotzeko erabiltzen zena, eta baita bifokal deituriko bi fokuko betaurrekoak ere. Elektrizitatearekin egindako esperimentuek tximistorratzaren asmakuntza ekarri zuten. Metalezko makila horrek eraikinak  tximistetatik babesten ditu.
Franklin buruzagi politiko errespetatua izan zen Amerikako Iraultzaren aurreko urteetan. 1765. urtean Erresuma Batuko Parlamentuak Zigiluaren Legea onartu zuen, kolonietako inprimaketaren gaineko zerga bat. Legeak kolonoak haserretu zituen eta Franklinek britainiarrak konbentzitu zituen erretiratzeko.
1775ean, Britainia Handiarekiko gerra gero eta hurbilago zegoela, Franklinek Bigarren Kongresu Kontinentalean parte hartu zuen eta Ameriketako Estatu Batuetako Independentzia Aldarrikapena idazten lagundu. 1776an Frantziara bidaiatu zuen Iraultzarako laguntza bila eta gero, 1787an, Estatu Batuetako Konstituzioa sinatu zuen.
Azken urteetan, Franklinek bere autobiografia idatzi zuen. Esklabotzarekin amaitzeko ere lan egin zuen. Filadelfian hil zen 1790eko apirilaren 17an.",txiki
"Benjamin Franklin (1706ko urtarrilaren 17, Boston - †1790eko apirilaren 17, Philadelphia) politikari, jakintzari eta asmatzaile estatubatuarra.",wiki
"Bette Nesmith Graham Texas Bank and Trust enpresan hasi zen idazkari, berarentzat eta semearentzat bizibidea lortzeko asmorekin. Izan ere, 1946an senarrarengandik legez banandu ondoren haren laguntzarik gabe egin behar baitzuten aurrera. 
Bette Nesmith Graham tipesa asmatu zuen. 
Nesmith berehala igo zuten mailaz eta idazkari exekutibo izendatu; hala, garai hartan banketxeetan emakumezkoek lor zezaketen postu gorena eskuratu zuen. Langile fina zen, baina mekanografian trebe izatea ez zen haren bertuterik handiena eta, ordenagailuak hedatu aurretik, oker bakar batek orria zaborrontzira bota eta hutsetik hastea esan nahi zuen.",txiki
"Bette Nesmith Graham (Dallas, Texas, AEB, 1924ko martxoaren 23a - Richardson, Texas, AEB, 1980ko maiatzaren 12a) estatubatuar mekanografoa, komertziala eta Liquid Paperren sortzailea izan zen.",wiki
"Betty Friedan (Peoria, Illinois, 1921eko otsailaren 4a - Washington, 2006ko otsailaren 4a) Estatu Batuetako idazlea izan zen. 
Massachusettseko Smith Collegen ikasi zuen.",txiki
"Betty Friedan (Peoria, Illinois, 1921eko otsailaren 4a - Washington, 2006ko otsailaren 4a) Estatu Batuetako idazlea izan zen.
Massachusettseko Smith Collegen egin zituen ikasketak. Estatu Batuetako emakumeen eskubide zibilen aldeko National Organization for Women erakundearen sortzaileetakoa izan zen (1966), eta haren zuzendari izan zen 1970. urtera arte. National Women's Political Caucus antolatzen parte hartu zuen (1970), eta antolaketa-lanak egin zituen, orobat, 1973. urteko International Feminist Congress biltzarrean. First Women's Bank emakumeen bankua sortzen lagundu zuen 1973an. 1963an The Feminine Mystique (Mistika femeninoa) liburua eman zuen argitara, eta feminismoaren aitzindari bihurtu zen obra harekin; gogor kritikatu zuen emakumeak amatasunaren eta etxeko lanen bidez bakarrik iristen direla betetasunera eta zorionera dioen ideia; aitzitik, Friedanek dioenez, emakumeek bestelako zereginen bidez lor dezakete zoriona. 1976an It Changed My Life (Nire bizitza aldatu zen) argitaratu zuen, propagandista politiko gisa jardun zuen garaiko esperientziak jasotzen dituen liburua. Hurrengo lan aipagarria 1981ean plazaratu zuen, The Second Stage (Bigarren aldia) izenburupean; Friedanek feminismoaren bilakaera aztertu zuen, eta bere ikuspegia azaldu zuen liburu horretan, eta jarrera moderatuagoa eta kritikoagoa agertu zuen bere pentsamendu erradikalaren aurrean. Politikan egindako ibilbideaz gainera, irakasle eta hizlari gisa lan egin zuen unibertsitatean. Azken urteetako lanetan aipagarria da The Fountain of Age (1993, Adinaren iturria); obra horretan heldutasun-aroko bizitasuna nabarmentzen du Friedanek, eta zahartzaroari aurre egiteko proposamen berrizaleak azaltzen ditu.",wiki
"Billie Eilish Pirate Baird O'Connelln abeslaria eta konpositorea da. 2001eko abenduaren 18an jaio zen Los Angelesen (Amerikako Estatu Batuak) eta orain 19 urte ditu. 

Bera, artisten familia batean hazi zen. Maggie Baird aktore, bere aita Patrick O’Connell gidoilari eta bere anaia Finneas O’Connell aktorea eta musikaria. Berak lehen ikasi zuen hizkuntza, ingelesa izan zen.",txiki
"Billie Eilish Pirate Baird O'Connell (Los Angeles, 2001eko abenduaren 18) abeslari eta konpositore estatubatuarra da.
Los Angeles hirian jaio zen 2001eko abenduaren 18an. 2016an, 14 urte zituela, famatu bihurtu zen  ""ocean eyes"" abestia argitaratu zuenean. Momentu horretatik aurrera, oso ospetsu bilakatu zen mundu osoan zehar. Lehen E.P-a, ""Don't smile at me"" (Ez iezadazu barre egin) izenburukoa, Finneas anaiarekin sortu zuen. Diskorik famatuena, ordea, ""When we all fall sleep where do we go?"" (nora goaz loak hartzen gaituenean ?) suertatu zen 2019ko martxoaren 29an argitaratua. Sari asko lortu ditu bere, adibidez, Grammy saria bat urteko album onenari, eta artista berririk hoberenaren Grammy saria. Bere 2. eta oraingoz azken albuma, ""Happier than ever"" (Inoiz baino pozikago) du izena.",wiki
"Biografia norbaiten bizitza eta ekintzarik garrantzitsuenak jasotzen dituen kontakizuna da. Gehienetan, idatzitako testu bat izaten da, luzeagoa edo laburragoa: liburu oso bat izan daiteke norbaiten biografia; baina baita testu laburrago bat, paragrafo gutxikoa, Txikipedian bezala. Baina film dokumental batean ere egin daiteke norbaiten biografia. Liburu edo film batean norbaiten biografia egiten bada, liburu edo film biografikoa dela esaten da.
Bestalde, norbaitek bere buruari buruzko biografia idazten edo argitaratzen duenean, autobiografia deitzen zaio. Norbaitek liburu edo film batean bere biografia egiten badu, liburu edo film biografikoa egin duela esaten da.
Biografietan, benetakoak diren datuak ipini behar dira; beraz, lan biografikoak ez dira fikziozkoak izaten. Hala ere, batzuetan fikzioa erabiltzen duten liburu edo film biografikoak ere egoten dira; haietan, datu garrantzitsuak bai izaten dira egiazkoak, baina kontakizunean egon daitezke asmatuak diren zati edo pasarteak.",txiki
"Biografia (grezieratik: bios bizitza eta graphos idazkera) norbaiten bizitzaz idatzitako deskripzioa edo historia da. Gehienetan liburu edo saiakera modura argitaratzen da; beste batzuetan, alidz, film modura. Autobiografia (auto aurrizkiak ""norbera"" esan nahi du) pertsona batek bere buruaz idatzitako edo kontatutako biografia da. Biografia bat bizirik gabeko gertaeren zerrenda bat baino zerbait gehiago da, subjektuak gertaera horietan (hezkuntza, lana, harremanak, heriotza...) izan duen esperientzia ere erakusten du. Profil edo curriculum vitae batean ez bezala, biografiak subjektuaren historia kontatzen du haren bizitzako hainbat pasarte nabarmenduz eta barneko xehetasun edo esperientziak kontatuz, eta subjektuaren pertsonalitatearen analisia ere eduki dezake.
Biografiek pertsonaren bizitza osoa barne hartzen dute.  Beraz, gehienetan lan biografikoak ez dira fikziozkoak izaten, baina zenbait kasutan fikzioa erabil daiteke haren bizitza erakusteko.",wiki
"Birgit Prinz alemaniar futbol jokalari ohia da. Birgit Prinz, 1977ko urriaren 25an jaio zen. Bere herrialdea Alemania da, eta nazionalitatea Alemaniarra. 1.79 metro-ko neurria du. 2011-an erretiratu zen Eintracht Frankfurt taldean.",txiki
"Alemaniako futbol selekzio nazionala herrialde hartako futbol federazioak (Deutscher Fußball-Bund, DFB) abiatu zuen 1908an, lehenengo partida ofiziala jokatu zutenean. 1949tik 1990 arte bi taldetan (Alemaniako Errepublika Federala eta Alemaniako Errepublika Demokratikoa) banatu zen, arrazoi politikoengatik.
Historia osoko talderik hoberenetarikoa dugu nazioartean, izan ere Mundu Txapelketa lau aldiz irabazi baitute, hiru aldiz Europako txapelketa, eta hiruna aldiz Munduko eta Europako txapeldunordeak izan baitira.",wiki
"Bitxore Laka Guenaga (Ondarroa, 1933ko abuztuaren 13a - Ondarroa, 2014ko ekainaren 8a), misiolaria eta artista izan zen.",txiki
"Bitxore Laka Guenaga (Ondarroa, Bizkaia, 1933ko abuztuaren 13a – ib., 2014ko ekainaren 8a) misiolari eta artista izan zen.",wiki
"Bojana Radulovic 1973. urtean jaio zen, eta Subotikan jaio zen. Eskubaloiko jokalari ohi erretiratua da, Jugoslavia eta Hungariaren artekoa.",txiki
"Montenegroko Indar Armatuak (montenegroeraz: Vojska Crne Gore) Armada, Itsas Armada eta Aire Armada dira. Derrigorrezko zerbitzua 2006an ezeztatu zen; indar armatuak armada iraunkor guztiz profesionalak osatzen ditu orain. Gaur egun, indar militarrek 2.094 kide aktibo dituzte. Bere ekipamendu eta indar gehienak Serbia eta Montenegroko Estatu Batasuneko indar armatuengandik heredatu ziren; Montenegrok aurreko batasuneko kostalde lerro osoa baitzuen, ia osorik mantendu zuen itsas indarra.
Montenegro OTANren Bakearen aldeko Elkartearen programako kidea da, eta hautagai ofiziala da aliantzaren kide oso bihurtzeko. Montenegrok 2008ko azaroaren 5ean eskatu zuen atxikipen-plana (Membership Action Plan), eta 2009ko abenduan onartu zen. Montenegro ere Adriatikoaren Gutuneko kide da.",wiki
Bonnie Blair edo Bonnie Kathleen Blair  izotzetako abiadura patinatzaile erretiratua da.,txiki
"Bonnie Blair (Cornwall, 1964ko martxoaren 18a) Ameriketako Estatu Batuetako izotz gaineko abiadura-patinatzaile  erretiratua da, eta 1990eko hamarkadan nabarmendu zen.",wiki
"Brandi Chastain futbolari ohia da, 1968ko uztailaren 21eanjaio zen (San Jose, Kalifornia). Beraren gurasoak Roger Chastain eta Lark Chastain dira. Brandi, unibertsitate bateko entrenatzailearekin ezkonduta dago, Jerry Smith. Brandi eta Jerry seme bat daukate Cameron Smith.
Brandi, futbolari ohia da eta defentsa eta erdilari bezala jokatzen zuen. San jose CyberRays taldean jokatu zuen. Orain, Brandi Bellarmire Unibertsitateko entrenatzailea da.
Estatu Batuetako selekzioarekin jokatu zuen 2004ko abenduaren 6ra arte. Jolastu zuen F C Gold Pride women´s Profesional Soccer Estatu Batuetarako. Bere karrera osoan zehar 30 gol sartu ditu. Chastain 26 asistentsia dauzka bere karreran.",txiki
"Kristine Marie Lilly, ezagunagoa Kristine Lilly izen laburraz (New York, AEB, 1971ko uztailaren 22a,) estatubatuar futbolari ohia da. Aurrelari jokatzen zuen. 23 urtez Estatu Batuetako emakumezkoen futbol-selekzioan jokatu du. FIFAko Emakumezkoen Munduko Kopako bost azken fase (1991, 1995, 1999, 2003 eta 2007) jokatu dituen futbolari bakarra da. Hiru Olinpiar domina ditu.",wiki
"Peter Gene Hernández izeneko abeslari-konpositore eta produktore musikaria, Estatu Batuetakoa da. Bere aita Peter hernandez Puerto Ricokoa da eta bere ama  Bernadette San Pedro Filipinakoa da, bere gurasoak musikariak ziren, eta horri esker, Bruno Mars musikaren munduan sartu zen 2 urte zituenenean. Txikitan Honolulun bizi zen (Hawaii) , bigarren hezkuntza bukatu ondoren Los angelesera mugitu zen. Mars beste artistentzako kantak egiten hasi zen, lehenengoa The Smeezingtons izan zen.                                                       
Arrakasta gabeko denboraldi bat izan zuen Motown Records-ekin eta orduan erabaki zuen Atlantic Records-ekin sinatzea 2009an. Artista bezala ezaguna egin zen ""Nothin' on You""  B.o.B-rena,  eta ""Billionaire""  Travie McCoy-rena kantatu zuenean.
2010eko uztailaren 4an, bere lehenengo albuma atera zen Doo-Wops & Hooligans izenekoa, Just the Way You Are eta Grenade arrakasta handiena izan zuten.Zazpi Grammy-etan izendatuta izan zen eta 53rd Grammy Awardsean Best Male Pop Vocal Performance irabazi zuen ""Just the Way You Are” kantari esker.
Mars-ek estilo askotako musika egiten du, artista ezberdinekin lan egin duelako. Txikia zenean, Elvis Presley eta Michael Jackson-en eragina hartu baitzuen. Bere kantetan reggae erabiltzen du baita ere.",txiki
"Peter Gene Hernández Bayot, Bruno Mars bere izen artistikoak ezagutuago, Honolulun (Hawaii uharteak) jaio zen, 1985eko urriaren 8an. Kantari, konpositore, musika-produktore, aktore eta koreografo estatubatuarra da.",wiki
"Carles Puyol, Katalunia 1978ko apirilaren 13an. Futbolari profesionala zen,atzelaria zen. 1996an debutatu zuen. 2003. urtetik aurrera Bartzelona Futbol Klubeko kapitaina izan zen. Espainiako Futbol Selekzioarekin Orain erretiratuta dago.",txiki
"Carles Puyol i Saforcada (ˈkaɾɫes puˈjɔɫ i safoɾˈkaða ahoskatua; La Pobla de Segur, Pallars Jussà, Katalunia, 1978ko apirilaren 13a) futbolari profesionala da, atzelaria. Bartzelona Futbol Klubeko lehenengo taldeko jokalaria da, eta Kataluniako nahiz Espainiako selekzioekin ere jokatzen du. Bartzelona taldeko kapitaina da 2003/2004 denboraldiaz geroztik.
Carles Puyol, Espainiako jokalari erretiratua da. Gehien ibili zen jokalari-postua, erdiko atzelari izan zen. Atzean jokatzen zuenez, ez zen golegilea handia baina, hala ere, 100 gol sartu zituen FC Bartzelonako kamisetarekin, gol dezente atzelari batentzat. FC Bartzelonako taldea izan zen bere karrera osoko talde bakarra, lehenengo mailako Espainiako ligan. Bere betiko dortsala 5a izan zen.
Internazionala izan zen Espainiako selekzioarekin 2000 eta 2013 urteen artean, totalean 100 partida internazionala izaten. Berarekin, Eurokopa 2008 eta Mundiala 2010ean urte horietan txapelduna izaten.
Puyolek bere karrera hasi zuen FC Bartzelona B taldean, hor asko ikasi zuen eta lehenengo taldeko entrenatzaileak deitu zion 1999ean partida bat jokatzeko. Probatu zuten eta entrenatzaileari gustatu zitzaion, horregatik 2000an, lehenengo taldera igo zuten.
Carles Puyolen sariak edo tituluak FC Bartzelonarekin:

Bigarren mailako B Espainiakoa (1998) urteetan ( Bartzelona B)
Lehenengo mailako Espainiako liga (2005, 2006, 2009, 2010, 2011, 2013) urteetan
Espainiako Superkopa (2005, 2006, 2009, 2010, 2011, 2013) urteetan
Espainiako errege kopa (2009, 2012) urteetan
Champions kopa (2006, 2011)
Europako Superkopa (2009, 2011)
Mundialeko klubak (2009, 2011)Carles Puyolek sari pertsonal asko eskuratu zituen; Don Balon saria, jokalari garbienaren saria, etab.
Carles Puyol idolo bat bilakatu zen bere garaian. Joko gogor baina garbia, jokalari txukuna, adoretsua izan zen, ereduzko pertsona batena.",wiki
"Carly Rae Patterson Louisianan Estatu Batuetan, 1988ko otsailaren 4an jaio zen, 1,52 m neurtzen du. “Munduko Olinpiar Gimnasio Akademia” deritzon klub bateko partaidea da.",txiki
"Carly Rae Patterson (Baton Rouge, Luisiana, 1988ko otsailaren 4a) AEBetako gimnasta da, 2004ko Atenasko Olinpiar Jokoetako  banakako txapeldun olinpikoa.",wiki
"Carol W. Greider 1961eko apirilaren 15ean jaio zen San Diego, Kalifornian. Orain Davisen, Kalifornian bizi da. Estatubatuar biologa molekularra, biokimikaria, genetista eta biologa da.",txiki
"Carolyn Widney ""Carol"" Greider (1961eko apirilaren 15a) estatubatuar biologo molekularra da, Medikuntzako Nobel sariduna 2009an. Johns Hopkins Unibertsitatean Bloomberg Irakasle Agurgarria, Daniel Nathans Irakaslea eta Biologia Molekular eta Genetika zuzendaria da. 1984an telomerasa entzima aurkitu zuen, Kaliforniako unibertsitatean (Berkeley) Elizabeth Blackburn-en ikaslea zen bitartean. Greider aitzindaria izan zen telomeroen egituraren ikerketan, hau da, kromosomen muturren ikerketan. 2009ko Fisiologia edo Medikuntzako Nobel Saria jaso zuen, Blackburn eta Jack W. Szostak-ekin batera, telomeroak telomerasa entzimaren pixkanakako laburtzetik babestuak daudela deskubritzeagatik.",wiki
"Carolina María Marín Martín, Carolina Marín bezela ezagututa, (1993/06/15-Huelva, Espainia) Badmintoneko jokalari profesionala da.",txiki
"Carolina María Marín Martín (Huelva, 1993ko ekainaren 15a) espainiar badminton jokalaria da. Hiru aldiz atera da munduko txapeldun (2014,​ 2015 eta 2018an), lau aldiz Europako txapeldun (2014, 2016, 2017 eta 2018an), eta urrezko domina lortu zuen 2016ko Rio de Janeiroko Olinpiar Jokoetan.2014ko Espainiako kirolari onenaren Kirolaren Sari Nazionala irabazi zuen. Halaber, Kirol Merituaren Errege Ordenaren brontzezko domina (2014) eta Kirol Merituaren Errege Ordenaren Urrezko domina (2016) jaso zituen.",wiki
"Caroline Herschel astronomo alemaniar bat izan zen, baina bizitza gehiena Ingalaterran pasatu zuena. Ezagutzen dugun lehen astronomo emakumea izan zen.
Zientzialari gisa soldata bat jaso zuen aurreneko emakumea izan zen, eta baita Ingalaterrako gobernuan postu batean egoten lehena ere. Era berean, Errege Elkarte Astronomikoaren Urrezko Domina jaso zuen lehen emakumea ere izan zen 1828, eta Errege Elkarte Astronomikoaren ohorezko kide izendatu zuten. Prusiako erregeak Zientziaren Urrezko Domina eman zion bere 96. urtebetetzea zela eta 1846.
Caroline 1750eko martxoaren 16an jaio zen Hanover hirian, Alemanian. Aitak ikastera animatu zuen. Geometria ikasi zuen bere kabuz. Aita hil ondoren, 1772ko abuztuaren 16an Ingalaterrara joan zen William Herschel anaiarekin.
Ingalaterran, Caroline astronomiara dedikatzen hasi zen eta William anaiari bere lan zientifikoan laguntzen. Urano deskubritzen lagundu zion, bi metroko teleskopio batekin. Williami egotzi zitzaion Uranoren aurkikuntza. Carolinek bere kontura aurkitu zituen Andromeda Galaxiaren bigarren laguna eta beste nebulosa berri bat, eta baita zortzi kometa ere 1786 eta 1795 artean.
Kometa bat aurkitu zuen lehen emakumea izan zen. 35P/Herschel-Rigollet kometa bere omenez izendatua da, eta baita C. Herschel ilargi kraterra eta Lucretia planetoidea ere.
Herschelen anaia 1822an hil zen eta bera Hanoverrera itzuli zen, Britainiar Errege Familiako lansari batekin. 1848ko urtarrilaren 9an hil zen Alemanian, 97 urte zituela. Ez zen inoiz ezkondu.",txiki
"Caroline Lucretia Herschel (Hanover, Alemania, 1750ko martxoaren 16a – Hanover, 1848ko urtarrilaren 9a) astronomo alemaniarra izan zen, zeinen astronomiarako ekarpen garrantzitsuena hainbat kometen aurkikuntza izan zen, bere izena daraman 35P/Herschel-Rigollet kasu. Herschel, William Herschel astronomoaren arreba ere bazen, zeinekin lan egin zuen bere ibilbidean zehar.
Zientziari egindako bere ekarpenagatik ordaindu zuten lehenengo emakumea izan zen, baita Sozietate Astronomiko Errealaren (Royal Astronomical Society) Urrezko Domina irabazi 1828, eta sozietateko ohorezko kide izendatu (1835, Mary Somerville-rekin batera) zuten lehenengo emakumea ere. Horretaz gain 1838an, Irlandako Akademia Errealeko (Royal Irish Academy) ohorezko kide izendatu zuten. Frederiko Gilen IV.a Prusiakoak, Zientzien Urrezko Domina eman zion 1846.",wiki
"Carolyn Porco edo C.Porco, Bronx, Ameriketako Estatu Batuak, 1953ko martxoaren 6an jaio zen. Carolyn, planeta zientzialaria da, Saturno eta bere Sateliteak esploratzeko NASAn egindako lanagatik ezaguna da.",txiki
"Carolyn C. Porco (Bronx, New York, Estatu Batuak, 1953ko martxoaren 6a) astronomoa, planeta-zientzialaria da, eta ezaguna da NASA/ESA Cassini-Huygensek Saturno eta bere sateliteak esploratzeko misio bateratuan egindako lanagatik eta Voyager misioagatik, Eguzki Sistemaren kanpoaldea esploratzeko. Irudiei buruzko zientzialaria izan da bi misioetan, eta Cassini misioko irudi-taldearen buru izan da 2004tik 2017ra. Misio horretan, bere taldekideekin batera, Encéladon (Saturnoren satelitea) ur-ozenoak aurkitu zituen. Bere ibilbidean, espazioaren irudi ikonikoenetako batzuen ekoizpenean parte hartu du, hala nola Voyager 1ek hartutako ""Puntu urdin margul bat"" (Pale Blue Dot) Pluton eta Kuiperren gerrikoa esploratzeko ""New Horizons"" misioko kide ere izan da.Graduatu-ikasle zen garaian, Porcok Voyager 1 zundak Saturnoren eraztunei buruz bidalitako informazioa aztertu zuen, eta horiei eta planetako eremu magnetikoari buruzko zenbait aurkikuntza adierazgarri egin zituen.Astronomiarekin eta planeta-zientziarekin zerikusia duten gai askotan 125 argitalpen zientifiko baino gehiago idatzi ditu. Zientziaren, astronomiaren, planetaren esplorazioaren eta zientziaren eta erlijioaren arteko erlazioari buruzko iruzkingile publiko ohikoa bihurtu da. Bere artikuluak London Sunday Times, The New York Times, The Wall Street Journal, The Guardian, Astronomy magazine, Arizona Daily Star, Sky and Bbcope, Scientific American, American Scientifist eta PBS webguneetan agertu dira.Zientzia-aholkulari lan egin zuen 1997an Contact filmean, besteak beste, Ellie Arroway filmeko fikziozko pertsonaia nagusiaren aholkulari gisa. 2008an, J. J. Abramsek, 2009ko Star Trek filmaren zuzendariak/ekoizleak, gonbidatu zuen produkzio-taldera planeta-irudiaren aholkulari izateko. Eugene Shoemaker geologo planetario ezaguna hil ondoren omentzeko proposamenaren arduraduna izan zen. Ondoren, Ilargi Prospector ontziko zientzialari jenialaren errautsen zati bat bidali zen Ilargira, eta krater baten gainazalaren kontra jotzeko programatu zen, haren konposizioa aztertzeko. Han lurpean dago, Carolynek idatzitako brontzezko xafla mehe batean grabatutako epitafio batekin.2010ean, Planetaren Zientziaren Komunikazio Publikoaren Bikaintasunaren Carl Sagan Domina jaso zuen. 2012an, Time aldizkariak espazioan eragin handiena duten 25 pertsonetako bat izendatu zuen. 2015az geroztik, irakasle bisitari ospetsua izan da Kaliforniako Unibertsitatea, Berkeleyn, eta, 2017az geroztik, Kaliforniako Zientzia Akademiako kidea.",wiki
Cecilia Helena Payne Erresuma Batuetan jaio zen 1900eko maiatzaren 10ean. Eta 1979ko abenduaren 7an hil zen.,txiki
"Cecilia Payne-Gaposchkin (Wendover, Buckinghamshire, Erresuma Batua. 1900eko maiatzaren 10a – Cambridge, Massachusetts, Estatu Batuak. 1979ko abenduaren 7a) 1925ean, izarrak, batez ere, hidrogenoz osatuta daudela frogatzen duen Doktorego Tesia sortu zuen astronomo anglo-amerikarra da. Askoren esanetan, bere garaian ""Astronomian inoiz idatzitako doktore-tesi distiratsuena"" bezala hartu zen.",wiki
"Charles Robert Darwin (Shrewsbury, Mendebaldeko Midlands, 1809ko otsailaren 12a – Kent, Hego-ekialdeko Ingalaterra, 1882ko apirilaren 19a) naturalista eta biologo ingelesa izan zen.
1831n Hego Amerika eta bereziki Galapago uharteak ikertzera abiatu zen. HMS Beagle ontzian egin zuen bost urtetako bidaia, eta Lurrari bira eman ondoren 1836an iritsi zen berriz Ingalaterrara. 

Brasilen oihan tropikalak aztertu zituen
Argentinako Bahia Blancan armadillo erraldoiak deitu zien bertan aurkituriko dinosauroen fosilei
Chileko Andeetan animalia itsastarren maskorrak aurkitu zituen
Galapagoetan txontak eta dortokak aztertu zituen.Han hasi zen  hautespen naturalaren teoria sortzen. 
Hurrengo urteak ikerkuntza urteak izan ziren. Liburu batzuk argitaratu zituen baita ere, horietako bat bidaiaren egunerokoa. Azkenean 1857an Natural Selection liburua argitaratu zuen.
1859an bere ikerkuntzen laburbilduma osatzen zuen ""Espezieen jatorriaz Hautespen naturalaren bidez"" (On the Origin of Species by Means of Natural Selection) eman zuen argitara erabateko teoria iraultzailea plazaratuz. Bertan Darwinek, egindako aurkikuntzetan oinarrituta,  izaki guztiok aitona-amona berdinak geneuzkala eta gizakiok, zehazki, tximu eboluzionatuak ginela ondorioztatu zuen.
1882ko apirilaren 19an hil zen Downe-n (Kent, Ingalaterra). Bertako Westminsterko Abadian egin zioten hileta elizkizuna eta bertan lurperatu zuten Isaac Newton eta John Herschelen ondoan.
Laburbilduz: ""nondik gatoz?"" galderari erantzuna eman zion teoria baten bidez, eta nola aldatu garen azaldu zuen.

Deutsch

Español
Français",txiki
"Charles Robert Darwin (Shrewsbury, West Midlands, 1809ko otsailaren 12– Kent, South East England, 1882ko apirilaren 19) naturalista, geologo eta biologo ingelesa izan zen. Eboluzio biologikoaren ideia hautespen naturalaren bitartez proposatu zuelako ezaguna da, beste zientzialari batzuekin batera, hain zuzen, Alfred Russel Wallacekin. 1859. urtean Espezieen jatorria izeneko lana argitaratu zuen. Darwinen esanetan, bizidun espezie guztiek arbaso komun batetik eboluzionatu zuten hautespen naturalari esker. Eboluzioak komunitate zientifikoaren onespena lortu zuen, baina aldi berean, eboluzioa hautespen naturalaren ondorioz gertatzen zela azaltzen zuen teoriak ez zuen onarpenik izan 1930. urtera arte. Gaur egun, eboluzio modernoaren sintesiaren oinarriak jasotzen dira Darwinek idatzitako teorian. Teoriak egokitze batzuk jasan dituen arren, Darwinen aurkikuntzak abiapuntutzat hartzen dira Biologian, biziaren dibertsitatearen gainean egindako behaketen emaitzak azalpen logiko baten bitartez batzen dituelako.
Darwin 16 urterekin Edimburgoko Unibertsitatera medikuntza ikastera joan zen. Hala ere, denbora pasa ahala, medikuntzako ikasketak baztertu zituen ornogabe itsastarrak aztertzeko. Darwin medikuntza ikasten zegoenean, birritan ebakuntza-gela batean aritzeko aurkeztu zuen bere burua, eta bietan ihes egin zuen hunkituta. “Hau izan zen kloroformoaren zorioneko egunak baino lehenago”, idatzi zuen haren autobiografian. Geroago, Cambridgeo Unibertsitateak natur zientziekiko pasioa areagotzen lagundu zion. HMS Beagle-n egindako bost urteko bidaiak goi-mailako geologo moduan hartutako ospea sendotu zuen; haren behaketek eta teoriek Charles Lyel-ek proposatutakoapurkako aldaketa geologikoari buruzko ideiak babesten zituzten, eta Bidaiako egunerokoa izeneko liburua argitaratzeak idazle entzutetsu egin zuen.Bizitza basatiaren antolamenduari buruz eta bere bidaian jasotako fosilei esker piztutako jakin-mina dela eta, Darwinek espezieen transmutazioari buruz ikertzen hasi zen, eta 1838. urtean, hautespen naturalaren eztabaidak plazaratu zituen arren, denbora behar zuen ikerketa sakon bat egiteko, eta haren lan geologikoek lehentasuna zuten. 1858. urtean bere teoria idazten zegoen bitartean, Alfred Russel Wallace-k antzeko ideia deskribatzen zuen saiakera bidali zion Darwin-i eta, horrela bien teorien baterako argitalpena egitera behartu zuen.Bere funtsezko lana, Espezieen jatorria hautaketa naturalaren bidez, edo arrazen kontserbazioa bizitzarako borrokan hobetuta, 1859an argitaratua, naturan behatutako aniztasunaren azalpena, belaunaldietan eboluzioaren ondorioz metatutako aldaketei zor zaiola ezarri zuen. 1871an Gizakiaren bilakaera eta hautespen naturala Gizakiaren jatorria eta hautaketa sexuaren arabera liburuan landu zituen, eta ondoen baita Animalien eta gizakien emozioen adierazpena lanean (1872). Botanikari buruzko ikerketen azken lan batzuk ere argitaratu zituen, eta 1881an argitaratutako azken lanean Landare onddoen eraketa zizareen ekintzen bidez lurraren onddoak eta horien eragina lurraren eraketan jorratu zuen.Darwin gizakiaren historiako pertsonaiarik garrantzitsuenetako bat bezala deskribatua izan da, eta bere lanaren aparteko izaera aitortuz, XIX. mendean erregetzakoa ez zen bost  pertsonaietako bat izan zen estatu hiletekin saritua, eta Westminster Abadian lurperatu zuten, John Herschel eta Isaac Newtonen ondoan.",wiki
"Charles Dickens XIX. mendeko idazle britainiar garrantzitsu eta ospetsuenetako bat izan zen. Bere liburuak batzuetan oso dibertigarriak diren arren, garai haietan bizitzeko zeuden zailtasun ugariak erakusten dizkigute, bereziki langile klaseko jendeak zituenak. Haren liburuek oso ezagunak izaten jarraitzen dute gaur egun.",txiki
"Charles John Huffam Dickens (Portsmouth, Hampshire, 1812ko otsailaren 7a – Gad's Hill Place, Higham, Kent, 1870eko ekainaren 9a), idazle ingeles ezaguna izan zen. Narrazioan maisu, umorez eta ironiaz kritika sozial zorrotza egin zuen. Boz ezizena erabili zuen batzuetan. Haren lanen artean ezagunenak dira Oliver Twist, Eguberri kanta eta David Copperfield eleberriak. Halaber, hainbat istorio laburren egilea ere bada.
Era guztietako kritikak izan zituen. Batzuk oso onak izan ziren, George Gissingek eta G. K. Chestertonenek kasu: goraipatu egiten zuten Dickensen idazkera, hizkuntz trebeziagatik, pertsonaia landuengatik eta gizartearekiko zuen sentsibilitateagatik. Kontrako iritzia zutenak ere bazeuden: George Henry Lewes, Henry James edo Virginia Woolfek akatsak ikusi zizkioten bere obrari, hala nola, gehiegizko sentimentalismoa, gertaera sinesgaitzak eta pertsonaia arloteak.
Arrakasta handia lortu zuen Dickensek bere garaian, eta oraindik ere bere lanak argitaratzen dituzte. Garai hartan ohikoa zen bezala, kapituluka argitaratzen zituen eleberriak Dickensek. Denek ez zuten liburuak erosteko ahalmenik; hori dela eta, irakurleak irrikaz egoten ziren zain, hurrengo kapitulua noiz argitaratuko. Gaur egun ere, mundu osoko idazleek miresten dute.",wiki
"Charles Lindbergh izan zen hegazkinez, eta bera bakarrik, Ozeano Atlantikoa gelditu gabe gurutzatzea lortu zuen lehenengoa. 
Charles Augustus Lindbergh 1902ko otsailaren 4an jaio zen Estatu Batuetako Detroit hirian. Hegazkinak pilotatzen (hegazkintza) ikasi zuen Nebraska eta Texas-en. Garai horretan hegazkinak asmakizun berri bat ziren oraindik ere. 1926an posta zerbitzuko hegazkinekin hegan egiten hasi zen Saint Louis, Missouri eta Chicago (Illinois) artean.
1927an Lindberghek sari bat irabazten saiatzea erabaki zuen; sari hori irabazteko, New York hiritik Parisera (Frantzia) egin behar zuen hegan, gelditu gabe. “The Spirit of Saint Louis” deitzen zen hegazkin bat erabili zuen, berarentzat propio egina. 1927ko maiatzaren 20 eta 21ean Lindberghek hegaldia egin zuen, 33 ordu eta 30 minutuan. Lindbergh Ameriketako Estatu Batuetako eta Europako heroia bihurtu zen berehala.
1929an Anne Morrow idazlearekin ezkondu zen. Geroago, emaztea Lindberghen kopilotu eta nabigatzaile izan zen munduan zehar egindako hegaldietan. 1932an euren semea bahitu eta hil egin zieten. Krimenak mundu osoan izan zuen oihartzuna. 
1940ko hamarkadaren hasieran Lindberghek hitzaldiak eman zituen AEBak Bigarren Munduko Gerratik kanpo mantentzearen alde; baina AEBak behin gerran sartuta, gerran parte hartu zuen, eta 50 borroka-misiotan hegan egin zuen Ozeano Bareko gerra-eremuan.
Gerra ostean Lindbergh eta bere familia Connecticut-en bizi izan ziren jendearen arretatik urruti, eta ondoren, Hawaiin. 1974ko abuztuaren 26an hil egin zen Hawaiin.

Deutsch",txiki
"Charles Augustus Lindbergh (1902ko otsailaren 4a, Detroit, Michigan – 1974ko abuztuaren 26a, Kipahulu, Maui, Hawaii) estatubatuar hegazkin pilotu eta ingenieria izan zen. Ozeano Atlantikoa bakarrik eta geldiunerik gabe gurutzatzea lortu zuen lehenbiziko pilotua izan zen, halere ez balentria hau geldiunerik lortu zuen aurrenekoa. Hegaldiak elkarrengadik 5.800 kilometrotara dauden New York eta Paris hiriak lotu zituen ""Spirit of St Louis"" hegazkinaz, gisa honetara Orteig saria irabazi eta garaiko 25.000 dolar eskuratu zituelarik.",wiki
"Charles Chaplin aktore bat zen, oso ezaguna. Batez ere, film mutuetan Charlot izeneko pertsonaia antzezteagatik egin zen ezagun.
Chaplin Londresen jaio zen (Erresuma Batua), 1889ko apirilaren 16an, eta Suitzan hil zen, 1977ko abenduaren 25ean, 88 urte zituela.
Charlot pertsonaia oso ospetsua egin zen mundu osoan. Zuri-beltzeko filmetan agertzen zen, film mutuetan (ez zuten hitzik egiten; musika besterik ez zen entzuten). Oso itxura berezikoa zen Charlot: bibote txikia, buruan kapela, eta eskuan makiltxo bat eramaten zituen. Charloten pelikula gehienak oso barregarriak dira.
Charles Chaplin, aktorea ez ezik, zinema-zuzendaria, musikagilea eta idazlea ere bazen.
Deutsch
English

Français
Italiano",txiki
"Charles Spencer Chaplin, batez ere Charlie Chaplin hipokoristikoarekin ezaguna (Walworth), Londres, 1889 apirilaren 16 – Vevey, Vaud, Suitza, 1977 abenduaren 25) zinema mutu zein soinuduneko aktore, zinema zuzendari, gidoigile eta ekoizlea izan zen. Kennington-eko auzoan hezi zen, ""music-hall""-eko aktore askoren artean. Film mutuari esker izan zuen arrakasta gehien bereziki Txarlot pertsonaiarekin. Hortik aurrera umorismoa eta film mutuen sinbolo izateagatik ospetsua da. Lehen Mundu Gerla amaitzerakoan, mundu mailan zinematografiaren gizon ezagutuena zen. Bere film askotako musikagilea izan zen. Geraldine izeneko alaba izan zuen, aktorea ere izan zena.",wiki
"Charlotte Delbo (Vigneux-Sur-Sevenir, 1913ko abuztuaren 10a  -  1985ko martxoaren 1a, Paris, Frantzia, 71 urte) idazle frantziarra eta Auschwitz-eko kontzentrazio esparrutik bizirik ateratako emakumea izan zen. Horrez gain, antzerki munduan ere lan egin zuen, eta poeta eta autobiografialaria izan zen.",txiki
"Charlotte Delbo (Vigneux-sur-Seine, 1913 – Paris, 1985) idazle frantsesa izan zen, Frantziako Erresistentziako kidea eta nazien kontzentrazio esparruetatik bizirik ateratako lekukoa.
Bere literatur lanaren zati handi bat, Robert Antelme eta Primo Levi idazleen kasuan bezala, Auschwitz-Birkenau eta Ravensbrückeko kontzentrazio-esparruetan ikusitakoa kontatzen erabili zuen, historiaren lekuko izaten.",wiki
"Christine Ladd-Franklin,Estatu Batuetako matematikari eta zientzialaria izan zen.Abenduak 1 ean jaio zen, Connecticut herrian, Estatu batuetan. 1847an jaio zen, 1930ean hil egin zen,83 urteekin. Matematikari eta zientzialariaren apartez, psikologoa  izan zen, eta Graduatu ondoren, Zientziak eta matematika irakatsi zituen hainbat lekutazn.",txiki
"Christine Ladd-Franklin (Connecticut, AEB, 1847- New York, 1930) Estatu Batuetako matematikari eta zientzialaria izan zen. Logika sinbolikoari egindako ekarpenak eta koloreen ikusmenari buruz egindako lana punta-puntakotzat jo izan dira. Bere lan zientifiko handiaz gain, emakumeak unibertsitateetan eta erakunde zientifikoetan libreki sartzearen aldeko borrokalari nekaezina izan zen.",wiki
"Clara Campoamor Rodriguez espainiar politikari bat izan zen, emakumeen eskubideen alde lan handia egin zuena. 1888ko otsailaren 12an jaio zen Madrilen eta 1972ko apirilaren 30ean hil Lausanan (Suitzan). Emakumezkoen boto eskubidea lortzeko lan handia egin zuen, bai eta lehen aldiz lortu ere 1931n. Politikaria izateaz gain, abokatua, idazlea eta emakumeen eskubideen defendatzailea izan zen.",txiki
"Clara Campoamor Rodríguez (Madril, 1888ko otsailaren 12a – Lausana, 1972ko apirilaren 30a)  politikaria, abokatua eta idazlea izan zen. Gainera, emakumeen eskubideen babeslea eta sufragio unibertsalaren bultzatzaile nagusia izan zen Espainian. Berari eta beste hainbat politikariri esker, 1931n emakumeen botoa Errepublikar Konstituzioan sartzea lortu zen. Gainera, Katalunian katalana hizkuntza koofiziala izatearen kontra bozkatu zuen. Espainiatik ihes egin behar izan zuen Gerra Zibilaren erruz eta Suitzan hil zen erbesteratua.",wiki
"Clara Hughes, Winnipeg, 1972ko irailaren 27an jaio zen. Kanadako kirolari ohia da, izotz gaineko abiadura irristaketan eta errepideko txirrindularitzan lehiatzen zena.",txiki
The Funeral 1996ko Abel Ferrara estatubatuar zinema zuzendariaren filma da.,wiki
"Clare Hollingworth Leicesteerren jaio zen 1911ko urriaren 10 ean. Erresuma Batuko kazetari eta gerra berrimaile ezaguna izan zen. Bere gurasoak Albert eta Daisy deitzen ziren. Clare bi senar eduki zituen: Geoffrey Hoare eta Vandeleur Robinson. Atzerriko korrespontsal aritu zen mende erdi baino gehiagoz Europan, Afrikako iparraldean eta Asian gatazkak estaltzen. 2017ko urtarrilaren 10ean hil zen 105 urterekin Hong Kong-en.",txiki
"Clare Hollingworth (Leicester, 1911ko urriaren 10a-Hong Kong, 2017ko urtarrilaren 10a) Erresuma Batuko kazetari eta gerra berriemaile ezaguna izan zen. 1939an, Poloniatik Alemaniara zihoanean, mugan zeuden Alemania naziren armada prestatuta ikusi zuen eta The Daily Telegraph egunkariari informazioa bidali zion. Hiru egun geroago Poloniaren inbasioaz eta Bigarren Mundu Gerraren hasieraz informatu zuen lehen kazetaria izan zen.",wiki
"Cocó Chanel,1883 abuztuaren 19an jaio zen Saumur -ren, Frantzian eta 87 urte zituela, 1971ko urtarrilaren 10an hil zen, Paris-en, Frantzian. Bere benetazko izena Gabrielle Bonheur Chanel zen. Nortasun handiko emakumea, edertasuna erakusten zuen; txikia zen eta ile motza eraman ohi zuen.

Moda diseinatzile aurrelaria izan zen. Coco Chanel Moda Etxea sortu zuen. Nortasun berezia eta haurtzaro zaila izan zuen emakume honek goitik behera aldatu zuen modaren mundua.",txiki
"Gabrielle Bonheur Chanel, ezagunagoa Coco Chanel izenarekin (Saumur, Frantzia, 1883ko abuztuaren 19a - Paris, Frantzia,1971ko urtarrilaren 10a) moda diseinatzaile aurrelaria izan zen. Coco Chanel Moda Etxea sortu zuen. Iraultzailea, nortasun berezia eta haurtzaro zaila izan zuen emakume honek goitik behera aldatuko zuen modaren mundua.",wiki
"Conchita Martínez 1972an apirilaren 16an jaio zen, Monzonen, Huescan, Espainia.
Espainako tenis jokalari ohi ospetsua da.",txiki
"Conchita Martínez, jaiotzez Inmaculada Concepción Martínez Bernat (Monzón, Huesca, Aragoi, 1972ko apirilaren 16a) Hueskako tenislari ohia da. Espainiako teniseko selekzio-kapitain ohia da, emakumezkoena (2013-2017) eta gizonezkoena (2015-2017), eta Nazioarteko Tenisaren Ospearen Aretoko kidea.Bere karreran, Wimbledongo Txapelketa irabazi zuen 1994an, eta bi Grand Slam-etan finalista izan zen, Australiako Irekian (1998) eta 2000ko Roland Garros txapelketan, denak bakarka. Gainera, hiru Joko Olinpikotan hiru domina lortu zituen eta selekzio nazionalarekin Federazio Kopako bost titulu eta bost azpitxapel lortu zituen. Garbiñe Muguruzaren entrenatzailea da 2020ko denboralditik.2021eko abenduaren 12an, WTAk 'Urteko entrenatzailea' 2021 saria eman zion.",wiki
"Cora Coralina, 1889ko abuztuaren 20an jaio zen eta 1985eko apirilaren 10ean hil zen 95 urtekin. Brasilgoa zen, Goias herrikoa. Bere hizkuntza Portugesa zen eta Brasilgo ipuin idazle eta poeta nagusienetako bat izan zen.",txiki
"Ana Lins dos Guimarães Peixoto, Cora Coralina ezizenez ezaguna (Goiás, 1889ko abuztuaren 20a- Goiânia, 1985eko apirilaren 10a) brasildar idazlea izan zen. XX. mendean portugesez idazten zuen poetarik onenetakotzat hartzen da.",wiki
"Courtney Anne Kupets Carter, Bedford Texas-Estatu Batuetan,1986ko ekainaren 27an jaiotako gimnasta artistikoa da.",txiki
"Courtney Kupets (Bedford, Texas, 1986ko ekainaren 27a) AEBetako gimnasta artistikoa  da, 2004ko txapeldunorde olinpikoa taldekako proban, eta bi aldiz munduko txapelduna 2002an eta 2003an asimetrikoetan eta taldekakoetan.",wiki
"Cătălina Ponor, Constantan jaio zen, Errumanian, 1987ko abuztuaren 20an. Cătălina errumaniako gimnasta ohia da. 2002an hasi zuen bere ibilbide profesionala eta 2012an erretiratu zen.",txiki
"Cătălina Ponor (Konstantza, Errumania, 1987ko abuztuaren 20a) errumaniar gimnasta ohia da.
Lurzoruan eta oreka barran aditua.  ""Oreka-barraren erregina"" ere esaten zaio (Queen of Beam).",wiki
"Dalai-lama tibetar budismo izenez ezagutzen den erlijioaren adar nagusiaren burua da.
Tibetar budistek sinisten dute dalai-lama gizakiari laguntza ematera etorritako errukitasunaren jainkoa dela. 1959 arte dalai-lama tibetar agintaritzat zuten.
Budismoaren aldaera bat da tibetar budismoa, duela 1400 urte inguru Tibeten hasi zena. Jarraitzaileek berraragiztatzean sinisten dute, hau da, pertsona bat hil ondoren, bere arima berriro gorputz berri batean jaioko dela. Horrela, dalai-lama bakoitza 1475ean hil zen lehenengoaren birsortzea dela sinisten dute. 
Dalai-lama bat hiltzen denean, tibetar budismoko gidariek hainbat modutan aurkitu nahi izaten dute non birsortuko den. Adibidez, orakulo batengana joko dute, orakuloek Jainkoaren mezua jasotzen dutela pentsatzen baita. Gidariek dalai-lama hil den une berdintsuan jaio den haurra bilatuko dute. Haurrak proba ugari pasa beharko ditu dalai-lama dela frogatzeko.
Egungo dalai-lama, Tenzin Gyatso, 14. dalai-lama da. 1935ean nekazari familia batean jaio zen. Bere 5. urtebetetzea baino lehenago izendatu zuten dalai-lama. 1950ean bihurtu zen Tibeteko gobernuko buru. Tibet Txina bazen ere, orduan nolabaiteko autogobernua zuen. Baina urte hartan, txinatarrak Tibeten sartu eta eskualdeko kontrola bereganatu zuten. 1959an txinatar agintearen aurka protestan ari ziren 80.000 tibetar baino gehiago hil zituzten txinatarrek. Dalai-lamak eta jarraitzaile batzuek Indiara ihes egin zuten eta mendietan kokatu ziren.
14. dalai-lamak munduan zehar bidaiatzen du bakea sustatzeko eta tibetarrek desiratzen duten politika-independentziaren inguruan hitz egiteko. 1989an Nobel Saria irabazi zuen, Txinak Tibeten gainean zuen kontrolari amaiera emateko egindako indarkeriarik gabeko lanagatik.

Deutsch

Français",txiki
"Dalai Lama, mongolierazko dalaï, ozeanoa, eta tibeterazko lama (bla-ma)tik, irakasle izpirituala edo gurua. Orokorrean, ""jakinduria iturria"" bezala itzulia, titulu hau, Genghis Khan buruzagi mongoliarrak asmatu zuen, Sonam Gyatso, irakasle bikain bezala onartuz, mongoliar jendea, budismo vajrayanara bihurtzera bultzatuz. Kontuan hartu behar da, kasu honetan, dalai, ""Gyam-tsho"" (Gyatso), dalai lamen abizenaren itzulpena dela.
Budista tibetarrek, Dalai lamak, Avalokiteshvara budaren jariakinak direla uste dute, Buda irakasle bat ez den arren, baizik eta Bodhisattva bat, Tibeteko patroia da, eta, uste denez, hil ondoren, bere kontzientzia leunak, gehienez ere, berrogeita bederatzi egun ematen ditu, berriz, jada bere jaiotzatik, bere izaera bereziaren seinaleak eman ditzakeen ume batean jaiotzeko. Avalokiteshvara, jainko garrantzitsua da budismo tibetarrarentzat, eta vajrayana irakaskuntzetan, budatzat hartzen da. Mahayana irakaskuntzetan, berriz, maila handiko bodhisattva bat bezala ikusten da.
Dalai Lama hil ondoren, Panchen Lama, bere haragitze edo tulkua ezagutzeaz arduratzen da (ohi ume bat), seinale hauen bidez, Dalai Lama berria nor bihurtuko den. Aldi berean, Dalai Lamak, Panchen Lamaren haragitzea ezagutu behar du hau hil ondoren.
Tradizionalki, Dalai Lama, Tibeteko buruzagi izpiritual eta iragankorra izan da, Tenzin Gyatsok, gaur egun erbestean, Txina maoistaren indarrezko okupazioa eta eransketaren ondorioz, nagusitasun politiko tradizionala utzi du, eta Kashag edo kabinetako ministro presidente bat sortu du, hauteskunde orokor bidez aukeratua.
Dalai Lama tibetar herriaren buruzagi politiko tradizionala baldin bada ere, lamaismo edo budismo tibetarraren jarraitzaileen buruzagia ere bada, gehiengo lamaista duten herrialdeetan, Butan eta Mongolia kasu, zein mundu osoko budismo tibetar elkarteen artean. Hala ere, herrialde lamaista askok, Butanek eta Mongoliak kasu, tokiko buruzagiak ere badituzte, Dalai Lamaren antzera aukeratuak eta jainkoen haragitze bezala hartzen direnak, budismo tibetarraren egituraren zati bat ordezkatzen dutenak mundu mailan.
2007ko urriak 17an, AEBetako Kongresuak, Urrezko domina eman zion, Txinako gobernuaren haserrea piztu duena.",wiki
"Danele Sarriugarte Mochales (Elgoibar, Gipuzkoa, 1989ko abuztuaren 24a 31urte) euskal idazlea da, itzultzailea, literiako kritikaria eta euskal kazetaria.

Itzulpengintza eta Interpretazioan lizentziaduna da Euskal Herriko Unibertsitatean eta Pentsamendu Kritikoan graduondokoa Udako Euskal Unibertsitatean. Literatura konparatuari buruzko masterra ere ikasi zuen Bartzelonako Unibertsitate Autonomoan.",txiki
"Danele Sarriugarte Mochales (Elgoibar, Gipuzkoa, 1989ko abuztuaren 24a) gipuzkoar idazle, itzultzaile, literatura-kritikaria eta kazetaria da.",wiki
"Dani Alvesfutbolean aritzen den kirolari brasildarra da.
Equipo hauetan jokatu izan du: Sevilla FC, FC Bartzelona, juventus, Paris Saint Germain eta sao paolo.",txiki
"Daniel ""Dani"" Alves da Silva, (Juazeiro (Brasil), 1983ko maiatzaren 6a), futbolean aritzen den kirolari brasildarra da.2020ko Udako Olinpiar Jokoetan, Tokio 2020an (Tokio), esku hartu, eta urrezko domina eskuratu zuen futbolean Brasil ordezkatuz; Espainiako taldearen (zilarrezko domina) eta Mexikoko taldearen (brontzezko domina) aurretik sailkatu zen Brasilgo taldea.
Tokion, honako hauek osatzen zuten Brasilgo taldea: Santos, Gabriel Menino, Diego Carlos, Ricardo Graça, Douglas Luiz, Guilherme Arana, Paulinho, Bruno Guimarães, Matheus Cunha, Richarlison, Antony, Brenno, Dani Alves, Bruno Fuchs Nino, Abner, Malcom, Matheus Henrique, Reinier, Claudinho, Gabriel Martinelli eta Lucãok.",wiki
"Daniel Defoe idazle, negozio-gizon eta kazetari ingeles bat izan zen, XVII. eta XVIII. mendeen artean bizi izan zena, eta mundu osoan da ezaguna Robinson Crusoe eleberriaren egilea izateagatik. Eleberri horrek hondoratzen den itsasontzi batetik bizirik irten eta gero uharte batera iristen den gizon baten abenturak kontatzen ditu. Lanak berehalako arrakasta izan zuen eta literatura unibertsaleko klasiko bat da. 
Defoe Londresen, Ingalaterran, jaio zen, 1660an. Haren aita, James Defoe, merkatari nahiko aberats bat izan zen. Danielek 14 urte zituela, akademia batera bidali zuten eta antzinako latina eta greziera ikasteaz gain, frantsesa, italiera, gaztelania eta historia ere ikasi eta geografian trebatu zen. Geroago apaiz izateko ikasi zuen, baina, azkenean, atzerriko herrialdeekin negozioetan eta merkataritzan aritu zen. Lanagatik, Europako zenbait herrialde bisitatu zituen eta, denboraldi batez, Espainian bizi izan zen.
Bitartean, Defoe politika gaiei buruz idazten hasi zen. Testuak argitaratzen zituen erlijio, ekonomia, ongizate sozial eta politika jardunetan erreformak eskatzeko. Politikari ingeles batzuk kritikatzen zituen testu bat argitaratzeagatik, 1703an, hilabete batzuk espetxean igaro behar izan zituen. Robert Harley izeneko politikari baten eraginari esker askatu zuten. Orduan, Herleyrentzat testu politikoak idazten hasi zen eta haren agente sekretua izan zen Eskozia eta Ingalaterraren batasunaren alde lan egiteko.
1704an, Defoek The Review izeneko egunkari edo aldizkari moduko bat hasi eta ia bakarka bertan idazten zuen. Politika, egunerokotasuneko gai orokorrak, erlijioa, merkataritza, portaera, morala eta beste gai batzuen inguruko testuak idazten zituen. Aldizkari hori argitaratzen 1713ra arte jarraitu zuen. 
Bizitzaren amaierara heltzen zegoela, Defoek beste karrera bat hasi zuen, fikziozko idazlearena. Nobelagile gisa, ospetsua izan zen giza izaerari buruz zuen ikuspegiagatik. Haren istorioak benetakoak direla dirudi, haietan erabiltzen duen estilo lau eta zuzenari esker eta ematen dituen xehetasun zehatz eta errealista ugariei esker. Bidaiekiko eta abenturarekiko zuen maitasuna piraten eta lapurren istorioetan islatzen zuen. 1719an argitaratu zuen Robinson Crusoe eleberria, naufragoen historiek eta batez ere Alexander Selkirk marinel eskozesaren historiak inspiratuta. 1722an, beste bi obra garrantzitsu argitaratu zituen: Moll Flanders, kaleko pertsonaiaren borrokak kontatzen dituen eleberria eta A Journal of the Plague Year edo Izurriaren urtearen egunkaria, 1664 eta 1665 bitartean Londresen egon zen izurriteari buruzko fikziozko kontakizuna. Defoek bere azken eleberria, Roxana, 1724an argitaratu zuen. Liburu horiek, ordea, arrakasta gutxiago izan zuten. Baina Robinson Crusoe hizkuntza askotara itzuli da, horien artean, euskarara. 
Defoe Londresen hil zen 1731ko apirilaren 24an.

Français",txiki
"Daniel Defoe, jaiotzez Daniel Foe, (Londres, 1660ko irailaren 13a? - Londres, 1731ko apirilaren 24a.?), Zalantza dago bere jaio eta heriotza datarekin. Kazetari eta nobela idazle famatua izan zen. Mundu osoan zehar ezaguna izan zen Robinson Crusoe nobelagatik. Erresuma Batuko nobela errealistaren fundatzailetzat jotzen da. Prentsa ekonomikoa idatzi zuen lehenengo idazle ezaguna da.",wiki
"Dante Alighieri (edo Dante, besterik ez) XIII-XIV. mendeetako idazle, olerkari eta politiko italiar bat izan zen; italieraren aita ere bada, askoren ustez. La Divina Commedia edo Jainkotiar komedia izeneko lan bat idatzi zuen, italierazko literatura-lanik gorena eta munduko literaturako maisulanik nagusienetako bat. 
Hizkuntzalaria, pentsalari politikoa eta filosofo garrantzitsua ere izan zen, eta sakon markatu zuen ondorengo mendeetako Italiako literatura eta mendebaldeko kultura. Hainbesterainoko eragina izan zuen Italiako literaturan, non “Sommo Poeta” (poetarik gorena) ezizena jarri zioten.
Haren bizitza politikoari dagokionez, Dante Florentziako askatasunaren alde borrokatu zen. Guelfo izeneko bi talde edo alderdi zeuden aurrez aurre, elkarren aurka: Guelfo Beltzak eta Guelfo Zuriak. Haien arteko liskarren ondorioz, Dantek Florentziatik joatea erabaki eta Ravennan bizi izan zen bere heriotzera arte.",txiki
"Dante Alighieri, jaiotzako izen-deiturez Durante degli Alighieri (Florentzia, 1265eko maiatzaren 14a? - Ravenna, 1321eko irailaren 14a?) poeta, prosalari, literaturako teorialari, moralaren filosofo eta pentsalari politikoa izan zen. La divina commedia (Jainkotiar komedia) haren lan nagusia da, 1308 eta 1321 artean idatzia. Poema handi horretan, lurreko zorionaren eta beste munduko loriaren eske ageri da gizateria osoa. Gizonaren ikuspegi teologiko eta dramatikoa eskaintzen duen epopeia hori Europako literaturako obra garrantzitsuenetakoa da.
Florentziako administrazio lanetan hartu zuen parte guelfo zurien aldean, eta hainbat zeregin diplomatiko egin zuen Bonifazio VIII.a aita santuaren aurrean. Azkenean, guelfo beltzek batere kargurik gabe utzi eta erbestera egotzi zuten bizitza guztiko. Azken urteak Veronan, Luccan eta Ravennan eman zituen.
Dantek De Monarchian (1310-1314), latinez idatzi zuen obran, argitaratu zituen bere kezka politikoak: munduko aginpidea eta izpirituarena bereizi behar zirela aldarrikatu zuen, giza ekintza guztiek ondasun morala izan behar dutela argudiatuz. Kultura eskolastikoan hezitako gizona izaki, zuhurtziari, ezaguera eta arrazoiari buruzko ikusmoldea azaldu zuen Il Convivio (1307, «Oturuntza») italieraz idatzi zuen filosofia lanean. Hizkuntzaz kezkatuta, Italiako herrialde guztietarako literatura hizkuntza batua aldarrikatu zuen, latinez idatzi zuen De vulgari eloquentia obran azalduriko teoriei jarraituz (1303-1304). Latinaren eta latin hizkuntzen arteko harreman historikoez arduratu zen lehenetarikoa izan zen. Filosofia eta moralismo ukituz beteak ageri dira, bestalde, Danteren poesia ugariak. Bederatzi urte zituela ezagutu eta hemezortzi urterekin berriz aurkitu zuen Beatricek inspiratu zizkion Canzoniere izeneko sonetoak, bultzatu zuen dolce stil nuovo haren erakusgarri bikainak. La Vita Nuova poema bildumak (1283-1293) guztiz mistiko bihurtu zen amodio hari buruzko lirismo aberats eta irudimenezkoa eskaintzen du (Beatricez «beste inorengatik inoiz esan ez dena» esateko).
Baina, garrantzizkoak izanagatik ere, Danteren beste ezein obrak ez dio Divina Commedia (1307-1321) epopeia mistiko handiari itzalik egiten. Olerki epiko hau hiru zatitan banatuta dago (infernua, garbitokia eta paradisua). Lan honen gaia Dantek berak, Virgilio eta Beatriceren laguntzaz, heriotzaren ondoko lurraldera egindako bidaia da. Virgiliok infernuan eta garbitokian zehar gidatu zuen Dante, jentila zenez paradisuan ezin baitzen sartu. Paradisuan Beatrice izan zuen lagun. Leku bakoitzean goranzko bidea egiten du Dantek. Deskribapen zehatzak erabili zituen infernuko sufrimendua, garbitokiko bekatu garbitzeak eta paradisuko zoriontasuna adierazteko.",wiki
"David Bisbal, bere izen osoa David Bisbal Ferre da. Espainiar abeslaria da eta Almerían jaio zen 1979ko ekainaren 5ean.",txiki
"David Bisbal Ferre (Almería, Espainia, 1979ko ekainaren 5a - ) espainiar abeslaria da. Amerikan, Europan eta Japonian ezagutzen da batik bat. Bere arrakasta espainiar telebistako kate bateko programa batetik datorkio, Operacion Triunfo izeneko programatik. Programan bigarren postua lortu zuen.
2008ra bitartean diskoaren 4 milioi kopia baino gehiago saltzea lortu zuen Espainian eta Amerikan, eta horrekin batera zilarrezko 30 disko, urrezko hamabost eta diamantezko bi lortu ditu. Bere abestirik ezagunenak Corazon latino eta Buleria dira. Davidek hiru mundu bira egin ditu; guztiak kontuan hartuta 300 bat kontzertu.",wiki
"David Solans Cortes 1996ko abuztuaren 3an jaio zen Vilassar de Mar (Katalunia) izeneko herri batean. Zine eta telebistako aktorea da. Bere paperik garrantzitsuena Bruno Bergeron izan zen, Merli eta Sapere Aude izeneko telesaileko pertsonai ezaguna.",txiki
"David Solans Cortes (Vilassar de Mar, 1996ko abuztuaren 3a) zinemako eta telebistako kataluniar aktorea da.",wiki
Dawn Michelle Staley 1970eko maiatzaren 4an jaiotako saskibaloiko entrenatzaile ezagun eta ospetsua da.,txiki
"Allisha Gray (Greenwood, Hego Carolina, AEB, 1995eko urtarrilaren 12a), [WNBA| Emakumeen Saskibaloi Elkarteko]] (WNBA) Dallas Wingseko eta Israelgo Elitzur Ramla-ko saskibaloi jokalari profesional estatubatuarra da. Emakumezkoen 3x3 saskibaloian urrezko domina irabazi zuen 2020ko Udako Olinpiar Jokoetan.
Unibertsitateko saskibaloian jokatu zuen North Carolina Tar Heels eta South Carolina Gamecocks taldeetan. 2017ko WNBA aukeraketa saioan Wings-ek 4. aukeratu ondoren, Grayk azkar txunditu zituen bere zaleak, WNBAko Urteko hasiberrien saria irabazi zuen, eta bere taldeari esku bat bota zion play-offetan sartu zedin.",wiki
"Dian Fossey zoologo estatubatuar bat izan zen. Ospetsu bihurtu zen 60ko eta 80ko hamarkadetan, Ruandako mendiko oihanean desagertzeko arriskuan zeuden gorilak ikertzeagatik, eta haren hilketa misteriotsuagatik.
Terapeuta okupazionala zen lanbidez, baina Afrikara egindako bidaia batean tximino handiez interesatu zen, 1963tik aurrera. Ruandako oihan menditsuan hasi zen desagertzeko arriskuan zeuden gorilak ikertzen, eta hogei urte inguru igaro zituen, harik eta 1985ean hilda aurkitu zuten arte. Uste da ezkutuko ehiztari batzuek hil zutela, baina haren hilketa argitu gabe dago oraindik.
Fosseyk egin zuen ikerlanari esker, mendiko gorilak Ruandako gobernuaren eta nazioarteko zientzia-elkarteen babespean daude gaur egun.
Liburu bat idatzi zuen 1983an, bere ikerketen emaitza kontatzen duena, Gorillas in the Mist (Gorilak lainopean), geroago Sigourney Weaver protagonista zuen film baterako egokitua izan zena.",txiki
"Dian Fossey (San Francisco, Ameriketako Estatu Batuak, 1932ko urtarrilaren 16a - Ruanda, 1985eko abenduaren 27an hilik aurkitua) zoologoa izan zen. Virunga mendietan (Ruandan eta Zairen) gorilei buruz egindako ikerketengatik ezaguna.",wiki
"Dolores Ibarruri Gomez, Gallarta, Abanto-Zierbenan jaio zen, 1895.urtean, eta 1985.urtean Madrilen hil egin zen, neumonia batengatik. “Pasionaria” bezala ezagutzen zuten. Bizkaitar politikari komunista nabarmena izan zen. Euskal Herrian sortutako politikari handienetakoa eta mugimendu komunistako emakumerik ezagunenetakoa izan da.",txiki
"Dolores Ibarruri Gomez, Pasionaria (Gallarta, Abanto-Zierbena, 1895eko abenduaren 9a - Madril, 1989ko azaroaren 12a), euskal politikari errepublikar nabarmena izan zen 1936-1939ko Espainiako Gerra Zibilean, eta Euskal Herrian sortutako mugimendu komunistako emakumerik ezagunenetakoa. 1936ko Madrileko batailan “Ez dira pasako!” (¡No pasarán!) leloagatik egin zen ospetsua.Espainiako Alderdi Komunistan (PCE) sartu zen 1920an sortu zenean. 1930eko hamarkadan PCEko idazle bihurtu zen ""Langile Mundua"" (Mundo Obrero) argitalpenean, eta 1936ko otsailean Asturiasko PCEko diputatu hautatu zuten Errepublikako Gorte Nagusietarako. 1939an, Gerra Zibilaren amaiera aldera,  Espainiatik erbesteratu zenean Alderdi Komunistaren Batzorde Zentraleko idazkari nagusi bilakatu zen, postuan jarraituz 1960 arte. Alderdiak orduan, PCEko ohorezko presidente izendatu zuen, bizitza osoan bete zuen kargua. 1977an Espainiara itzuli zenean, Gorteetako diputatu hautatu zuten, berriro Asturiasetik. Emakumeen eskubideen aldeko borroka eta ekintza politikoa lotu zituen.",wiki
"Dominique Dawes 1976an Estatu Batuetan jaio zen, eta gimnasia artistiko profesional ohia da.",txiki
"Dominique Dawes (Maryland, 1976ko azaroaren 20a) AEBetako gimnasta artistikoa da. 1996ko txapelduna Olinpiar Jokoetan, taldekako lehiaketan.Dominique ezaguna da gimnasia artistikoan domina olinpiko bat irabazi duen lehen emakume afroamerikarra delako.",wiki
"Dominique Moceanu Hollywood-en, (Kalifornia) 1981eko irailaren 30a jaio zen eta Estatu batuetako gimnasta artistikoa da.",txiki
"Dominique Moceanu (Hollywood, Kalifornia, 1981eko irailaren 30a) AEBetako gimnasta artistikoa da, eta 1996an txapeldun olinpikoa izan zen taldekako lehiaketan.",wiki
"Donald Trump , New Yorken 1946ko ekainaren 14an jaio da,Queensen zehazki. Ameriketako Estatu Batuetako presidentea izan zen. Horretaz gain enpresari, politikari eta telebistako pertsonai ezaguna da.",txiki
"Donald John Trump (Queens, New York, 1946ko ekainaren 14a - ) Ameriketako Estatu Batuetako enpresari, politikari eta telebistako pertsonalitatea da. 2016an, Estatu Batuetako lehendakari hautatu ondoren, 2017ko urtarrilaren 20an hartu zuen kargua. 2015ean Ameriketako Estatu Batuetako Alderdi Errepublikarraren primarietan parte hartu zuen 2016ko AEBetako presidentetzarako hauteskundeetarako, baita irabazi ere, Hillary Clinton hautagaiaren aurka. The Trump Organization eta Trump Entertainment Resortseko zuzendari eta presidentea da. Haren bizitza pertsonalak, marketing jarduerak, dirutzak eta hitz egiteko moduak famatu egin dute.",wiki
"Done Mikel eliza XII.  mendean sortu zen Lizarran. Eliza erromanikoa da, baina gotiko garaian amaituta. Ate erromanikoa du, atearen gaia pantokratorra da, hau da, jesukristo bere 4 ebanjelistekin: Gizona: S. Juan, Lehoia: S. Marcos; Idia: S. Lukas eta Arranoa: S. Mateo. 
Done Mikel elizaren timpanoaren goialdean Jesukristoren sinboloa dago (Krismoia).

San Miguel elizaren barruan San Jorge kapera dago, XIV. mendeko kapera gotikoa da. San Jorge taila XVI. mendekoa da, hori taila oso zaharra eta garrantzitsua sortzen du. 2018-an Carmen Ursua, San Jorge taila zaharberritu zuen, jakin gabe taila oso garrantzitsua zela.",txiki
"Done Mikel Lizarrako (Nafarroa Garaia) eliza bat da, La Mota muinoan dagoena. Bertan jada 1145. urtean bazen Done Mikelen omenezko baseliza bat. Hala ere, aztarnarik antzinenak 1187 eta 1196. urteen artekoak dira, justu Antso VII.a Nafarroakoaren erreinaldian gaztelarrek Nafarroa inbaditu zutenean. Gero, hainbat aldiz berreraiki dute eraikina.
1931n monumentu izendatu zuten.",wiki
"Dorothy Hill (1907ko irailaren 10ean- 1997ko apirilaren 23an)  Taringan jaio zen, eta Brisban-en hil. 
Australiako unibertsitateko lehenengo emakume irakaslea eta Australiako Zientzia Akademiako lehen emakumezko presidentea izan zen.",txiki
"Dorothy Hill (1907ko irailaren 10a - 1997ko apirilaren 23a) Australiako geologo eta paleontologo bat izan zen, Australiako unibertsitateko lehenengo emakume irakaslea eta Australiako Zientzia Akademiako lehen emakumezko presidentea izan zen.",wiki
"Aubrey Drake Graham (Toronto, Kanada, 1986ko urriaren 24a). Rap abeslari, kantu-idazle, disko ekoizle, aktore eta ekintzaile kanadarra. Bere diskotako bat 21. mendeko salduena izan zen.",txiki
"Aubrey Drake Graham (Toronto, Kanada, 1986ko urriaren 24a) rap abeslari, kantu-idazle, disko ekoizle, aktore eta ekintzaile kanadarra da. 21. mendean diskorik gehien saldu duen musikarietako bat da.",wiki
"Du Jing (Txina, Anshan, 1984ko ekainaren 23a) badminton jokalari txinatarra da, joko Olinpikoetan urrezko domina irabazitakoa.",txiki
2012 Guo Shou-Jing asteroide gerrikoan aurkitutako 2012. asteroidearen izena da. 1964ko urriak 9an aurkitua izan zen Nankineko Mendi Gorrindoleko Behatokitik. Bere behin-behineko izendapen zientifikoa 1964 TE2 zen. Bere izena Guo Shoujingatik jasotzen du.,wiki
"Duki, benetako izena Mauro Ezequiel Lombano (Almagro, Buenos Aires, Argentina, 1996ko ekainak 24an jaio zen) trap generoaren raperoa arrgentinarra da.",txiki
"Mauro Ezequiel Lombardo ere Duki deitua (Almagro, Buenos Aires, Argentina 1996ko ekainak 24an) trap generoaren raperoa argentinarra da.",wiki
"Edward Christopher Sheeran 1991ko otsailaren 17an jaio zen, Hebden Bridge, Mendebaldeko Yorkshiren.
Britaniar kantautorea da, bere abestiak gehien bat pop, rock, folk, hip hop, indie eta akustiko generoetakoak izaten dira.",txiki
"Edward Christopher Sheeran (Hebden Bridge, Mendebaldeko Yorkshire, 1991ko otsailaren 17a), Ed Sheeran izenaz ezagunagoa, britaniar kantautorea da. Bere abestiak gehienbat pop, rock, folk, hip hop, indie eta akustiko generoetakoak izaten dira. Bere haurtzaroaren zati handi bat Framlinghamen, Suffolk, pasatu zuen bere guraso eta anai nagusiarekin batera. Oso gaztea zela elizan abesten hasi zen eta gitarra jotzen ere ikasi zuen.
2005. urtean hasi zen bere musika karrera serioski hartzen. Artista independente bezala sei grabazio luze grabatu ondoren, Jamie Foxx aktoreak bere Los Angeleseko irrati programara gonbidatu zuen. Hala, kontratu diskografiko bat sinatu zuen Atlantic Recordsekin eta bere lehen «materiala» prestatzen hasi zen. Honen ondoren Later... with Jools Holland programan agertu zen «The A Team», bere lehen bakarkakoa interpretatzeko. Abestiak 1,3 milioi kopia saldu zituen mundu mailan, eta era berean lehen hamar abesti onenen asteroko zerrendetan postua izatea lortu zuen Australia, Erresuma Batua, Zeelanda Berria, Herbehereak, Irlanda eta Norvegia bezalako herrialdeetan. Bere mundu mailako arrakastarekin jarraitzeko Sheeranek «You Need Me, I Don't Need You», «Lego House» eta «Drunk» abestiak atera zituen merkatura ondo jasoak izan zirenak.
2011ko irailean merkatura atera zuen """"+"""" (plus bezala ahoskatua), bere lehen estudioko albuma. Honek lehen zenbakia lortu zuen Australia, Irlanda, Erresuma Batua etaZeelanda Berriko zerrendetan eta horretaz gain, bi milioi kopia baino gehiago saldu zituen. Bere disko promozionatzen segitzeko «Small Bump» deituriko abestia argitaratu zuen, zeinak harrera ona izan zuen Europan eta Ozeanian. Sheeranek mundu mailan ezagutza irabazi zuen One Direction deituriko britaniar-irlandar boy bandarekin «Little Things» lana ateratzean edota Taylor Swift estatubatuar country abeslariarekin egindako «Everything Has Changed» abestiarekin.
Bestetik, Ed Snow Patrol eta Taylor Swiften teloiaria izan da beren Fallen Empires Tour eta Red Tour biretan. Artista bezala lortutako gauzen artean 2011n lorturiko Q Award-a, 2012an irabazitako bi BRIT eta Grammyetarako 5 izendapenak daude. Filantropo bezala, Sheeranek kontzertu benefiko bat antolatu zuen Bristolen, Erresuma Batua, non £40 000 bildu zituen beranduago kaleko sexu langileei eman izan zitzaienak.",wiki
"Edgar Allan Poe XIX. mendeko idazle estatubatuar bat izan zen. Ameriketako Estatu Batuetako literaturako idazlerik onenetakotzat jotzen da eta bere idazle lanek arrakasta handia lortu zuten; detektibe istorio modernoak asmatu zituela ere esaten da. Bere lanak suspensez eta misterioz beteta daude.
Poe Boston hirian jaio zen 1809ko urtarrilaren 19an. Hasieran, Edgar Poe zuen izena, baina bi urte zituenean ama hil zitzaion eta bera Richmond hiriko merkatari batekin bizitzera joan zen; merkatariak John Allan izena zuen, eta Poek horregatik Allan hartu zuen bere bigarren izen bezala.
Poek 17 urte zituela, Virginiako Unibertsitatean hasi zen ikasten. Apustuekin arazoak izaten hasi zen eta diru asko galdu zuen; horregatik, Allan berarekin haserretu eta Poe unibertsitatetik atera zuen.
1827an Poe Bostonera joan zen bizitzera. Bertan olerki batzuk idatzi eta argitaratzea lortu zuen, baina lan eta diru iturri egonkorrik ez zuenez, armadan sartu nahi izan zuen. 1829an, West Pointeko Akademia Militarrean sartu zen, baina bota egin zuten.
West Pointetik atera ondoren, Poe bizimodua literaturatik ateratzeko borrokatu zen. Lehen arrakasta 1833an iritsi zitzaion, ipuin lehiaketa bat irabazi eta ""Botila batean aurkitutako eskuizkribua"" izeneko ipuin batekin sari bat irabazi zuenean. Lanean eta idazten jarraitu zuen aldi berean, eta oso ospetsu egin zuten hainbat ipuin argitaratu zituen: ""Bihotz salatzailea"", ""Usher-en etxearen erorketa"" eta ""Morgue kaleko hilketak"". Azken istorio hau detektibeen lehen istorio modernotzat hartzen da fikzio mota berri bat inspiratu zuelako. 1844rako Poe oso idazle ezaguna zen, baina artean ere dirua irabaztea kosta egiten zitzaion. 1845ean, Poek bere olerkirik ospetsuena idatzi zuen, ""Belea"".
1849an, Poe Richmondetik New Yorkera joan zen. Baltimore, Marylandera bakarrik iritsi zen. Han hil zen era misteriotsuan urriaren 7an. Teoria asko daude haren heriotzaren arrazoiari buruz, baina erantzuna oraindik ez dago argi.

Français",txiki
"Edgar Allan Poe (Boston, Massachusetts, Ameriketako Estatu Batuak, 1809ko urtarrilaren 19a - Baltimore, Maryland, Ameriketako Estatu Batuak, 1849ko urriaren 7a) poeta, ipuin idazlea eta literatura kritikaria izan zen. Estatu Batuetako erromantizismo mugimenduko kidetzat jotzen da. Idazteaz bizitzea erabaki zuen lehenengo estatubatuar idazle ospetsua izanik, bizimodu zaila izan zuen. Narrazioak eta olerkiak idatzi zituen batik bat. Estatu Batuetako ipuin idazle goiztiarra, fantasiazko, beldurrezko eta umorezko ipuinaren maisu izan zen, eta polizia eta zientzia fikzio generoen aitzindari. Genero gotikoaren erakusgarrietako bat da, eta misteriozko eta beldurrezko lanek eman zioten ospea: Belea poemak eta Morgue kaleko hilketak kontakizunak, adibidez, oso fama handia izan zuten, eta gaur egun ere bizi-bizi jarraitzen du fama horrek. Bestalde, idazle gutxi dago literaturaren historian Poek adina interpretazio eta hipotesi sorrarazi duenik. Oso idazle gutxik liluratu dituzte Poek bezala belaunaldiz belaunaldi irakurleak eta mitomanoak.
Literatura kritika zorrotzak idatzi zituen. Estatu Batuetako kritikak gaitzetsi zuen, baina Europan berehala arrakasta handia izan zuen, Charles Baudelairek eta Stéphane Mallarmék haren lanak frantsesera itzuli eta goraipatu zituztelako batik bat. Poe da atzerrian izena lortu zuen Estatu Batuetako lehen idazlea.",wiki
"Elena Huelva minbiziaren aurkako borrokaren aldeko aktibista espainiarra izan zen, sare sozialen bidez jasandako gaixotasuna zabaltzeagatik ezaguna, gaixotasun bera duten besteei laguntzeko.
""Nire desirak irabazi"" esaldiarekin minbizia sustatu zuen gaixotasunarekiko zuen jarrera deskribatzeko.",txiki
"Elena Huelva Palomo (Sevilla, 2002ko maiatzaren 21a - Sevilla, 2023ko urtarrilaren 3a) minbiziaren aurkako aktibista espainiarra izan zen, Ewingen sarkomaren pazientea, eta ezaguna sare sozialen bidez bere esperientzia pertsonala bere gaixotasunarekin zabaltzeagatik, horrela gaixotasun bera duten beste batzuei laguntzeko helburuarekin. Berak ere minbiziaren ikerketa handiagoa sustatu zuen, eta «Mis ganas ganan» esaldia sortu zuen gaixotasunaren aurrean duen jarrera deskribatzeko.",wiki
"Elena Zamolodchikova 1982-ko iraiaren 19-an jaio zen, Moskún (Rusia), eta gimnasia artistikoko gimnasta bat da.",txiki
"Jelena Mikhailovna Zamolodtxikova (Mosku; 1982ko irailaren 19a) errusiar gimnasta artistikoa da, bi aldiz txapeldun olinpikoa 2000. urtean zaldi-jauzian eta lurzoru probetan, eta bi aldiz munduko txapelduna 1999. eta 2002. urteetan.",wiki
"Eli Pinedoren berezko izena Elisabeth Pinedo Saenz da, baina bere kirol bizitzan Eli Pinedo bezala ezagutzen da. 1981 eko maiatzaren 13 an jaio zen Amurrion, Araban. Eskubaloiko jokalari profesionala izan zen 1999-2016 urteen artean. Eta azken urteetan bigarren mailako talde batean entrenatzen du.  Ahizpa biki bat du , Patri Pinedo, eta hau ere jokalari profesionala izan zen. Gaur egun enpresaria da, Bea Fernandez jokalari ohiarekin batera London 717 izeneko denda bat du.
Hamasei urterekin Bera Bera talde donostiarrean estreinatu zen, bertan bost urte egon ondoren, {{txp|Club Balonmano Amadeo Tortajada]] talde errioxarrera joan zen, urte batez. Ondoren Saguntu Eskubaloira joan zen, eta bertan Champions League-ko final erdietara iritsi ziren. 2007. urtean talde nazional hoberenak fitxatu zuen Lizarrako [[Itxako Kirol Elkartea|Itxako}} taldeak, eta bertan hiru urtez bere ahizparekin jolastu zuen. Lehen aldiz 2010 ean Danimarkara joan zen,  {{txp|Handball Club Odensera]]. 2011. urtean [[Bera Bera eskubaloia|Bera Bera}}ra itzuli zen, eta han geratu zen eskubaloia uzteko asmoa eduki zuen arte, hau da 2016. urtera arte, bertan lorpen handiak lortu zituen.
Espainiar selekzioarekin 184 aldiz izan da nazioarteko eta 408 gol sartu ditu, zenbaki hoiengatik historiako 10. goleatzaile handiena da. Nazioarteko bezala lorpen asko eduki ditu, baina esanguratsuenak 2011. urtean Brasilen lortu zuten hirugarren postua munduko txapelketan eta 2012 an Londresen lortutako brontzezko domina olinpiar jokoetan.
Gaur egun, madrilgo Alcobendas taldean jokatzen du, eta talde horrek lehengo denboraldian lehenego mailara igotzea lortu zuen. Orain taldea lehen mailan dagoenez, Elik entrenatu soilik egiten du.",txiki
"Elisabeth Pinedo Saenz (Amurrio, Araba, 1981eko maiatzaren 13a), kirol arloan Eli Pinedo deitua, eskubaloi jokalari profesional ohia eta enpresaburua da. 1999tik 2016ra bitartean aritu zen profesionaletan, Bera Bera (Donostia, Gipuzkoa), Itxako (Lizarra, Nafarroa Garaia), Ribarroja (Valentziako Autonomia Erkidegoa, Espainia), Sagunto (Valentziako Autonomia Erkidegoa, Espainia) eta Odense (Danimarka) taldeekin. Espainiako selekzioarekin, 201 partida jokatu zituen, brontzezko domina irabazi 2012ko Olinpiar Jokoetan, eta 438 gol sartu.Eskubaloiko ibilbidea bukatu baino lehentxoago, bere taldekide ohi Bea Fernandezekin batera London717 arropa ekologikoaren marka sortu zuen, eta orain enpresa horren buru dabil lanean, Madrilen (Espainia).",wiki
"Elizabeth II.a Erresuma Batukoa, Londresen, Erresuma Batuan jaio zen, 1926ko apiliraren 21ean, eta 96 urte zituelarik hil zen 2022ko irailaren 8an.
Elizabeth Alexandra Mary Windsor da bere izen osoa eta Erresuma Batuko erregina izan zen. Bere titulu ofiziala Britainia Handiko Erresuma Batuko,  Antigua eta Barbuda, Australia, Bahamak, Barbados, Belize, Kanada, Grenada, Jamaika, Zeelanda Berria, Papua Ginea Berria, Saint Kitts eta Nevis, Santa Luzia, Saint Vincent  Salomon Uharteak eta Tuvaluko estatuburu zen, eta lurraldeetako Elizabeth II.a erregina, Commonwealth burua eta fede anglikanoaren babeslea zen.",txiki
"Elizabeth II.a Erresuma Batukoa, jaiotzez, Elizabeth Alexandra Mary Windsor (Londres, 1926ko apirilaren 21a - Balmoral gaztelua, Eskozia, 2022ko irailaren 8a ) Erresuma Batuko erregina izan zen. Bere titulu ofiziala Britainia Handiko eta Ipar Irlandako Erresuma Batuko eta beste erresuma eta lurraldeetako Elizabeth II.a erregina, Commonwealth burua eta fedearen babeslea zen. Horrez gain Antigua eta Barbuda, Australia, Bahamak, Barbados, Belize, Fiji, Gambia, Ghana, Grenada, Guyana, Hego Afrika, Jamaika, Kanada, Kenia, Malawi, Malta, Maurizio, Nigeria, Pakistan, Papua Ginea Berria, Saint Kitts eta Nevis, Santa Luzia, Saint Vincent eta Grenadinak, Salomon Uharteak, Sierra Leona, Tanganika, Trinidad eta Tobago, Tuvalu, Uganda, Zeelanda Berria eta Zeilango erregina izan zen.
1952ko otsailaren 6an hartu zuen tronua eta bertan denbora gehien eman duena da, orain arte iraupen-errekorra zeukan Viktoria erreginaren erreginaldiari jo eta pasa egin ondoren.
Elizabeth IIaren bisita esanguratsuenen artean Ipar Irlandara eginiko bisita edo Aita Santuarekin izandako bisitak dira. Gainera, erregina honek bere herrialdeko konstituzioan hainbat aldaketa ikusi ditu, baita konstituzio Kanadarraren zatiketa ere. Horretaz aparte, bere lurraldeak hartzen zituzten gerra bat baino gehiagotan zehar izan da erregina.",wiki
Els Callens 1970eko abuztuaren 20an jaio zen Belgikako tenislari profesional ohia da.,txiki
"Nathalie Tauziat (okzitaniera arautuan Tausiat), 1967ko urriaren 17an Bangin (Afrika Erdiko Errepublika) jaioa, tenislari lapurtar profesionala izan da. Angelun (Lapurdi) bizi da, bertan Herriko Etxeko kontseilari izatera heldu delarik. Ranking hoberena duen historiako euskal emakumezko tenislaria da eta betiereko euskal tenislaririk onenetakoa.",wiki
"Elsa Pataky benetako izena Elsa Lafuente Medianu da. Elsaren jaiotza 1976eko uztailaren 18an izan zen Madrilen. Elsa aktore profesionala da baino ere eredua, idazlea, periodista eta produktorea. Elsak ia denok ezagutzen dugun filmean agertzen da: The Fast and the Furious eta beste batzuetan ere. 1,61m neurtzen du.",txiki
"Elsa Pataky, benetako izenez Elsa Lafuente Medianu, (Madril, Espainia, 1976ko uztailaren 18a - ) aktore espainiarra da, erdi errumaniar jatorrikoa.
Al salir de clase (1997-2002) Raquel Alonso pertsonaia antzezteagatik ospetsu bilakatu zen. Bere ibilbidean zehar Estatu Batuetako, Espainiako, Frantziako, Italiako eta Erresuma Batuko ekoizpenetan lan egin du, tartean Ninette (2005) edota The Fast and the Furious (2011-2017) saileko filmetan.",wiki
"Elvis Presley (1935 - 1977) abeslari estatubatuar ospetsu bat izan zen, bereziki ezaguna 50eko eta 60ko hamarkadetan. Film askotan parte hartu zuen eta paper nagusia egin zuen Love me tender filmean. Guztira 33 filmetan parte hartu zuen, Jailhouse Rock filma barne.
Elvis Presleyri Rock-and-Rollaren erregea deitzen zaio betidanik. 1935eko urtarrilaren 8an jaio zen eta 1977ko abuztuaren 16an hil. 23 urtez kantatu zuen eta denbora horretan 134 abesti egin zituen.",txiki
"Elvis Aaron Presley (Tupelo (Mississippi), Ameriketako Estatu Batuak, 1935eko urtarrilaren 8a - Memphis, Ameriketako Estatu Batuak, 1977ko abuztuaren 16a) rock abeslaria eta aktorea izan zen. Historiako musikaririk garrantzitsuenetakotzat hartzen da Presley, eta hainbat musikarirentzako inspirazioa izan zen. Ez zen sekula konpositore izan, interpretea baizik, baina The Beatlesetik hasi eta gaur arte, edozein musikak izan du haren estiloaren ukitua.Bere bizialdian Rock and Rollaren Erregea ala soilik Erregea ezizenak jaso zituen.",wiki
"Elżbieta Hevelius, lehen emakume astronomoa izan zen. Bere izen osoa Elżbieta Koopman Heweliusz da. 1647ko urtarrilaren 17an jaio zen, eta 1693ko abenduaren 22an hil zen.",txiki
"Elżbieta Koopman Heweliusz (1647-1693) astronomian aritu zen lehen emakumea izan zen, eta ilargiko karten ama izan zela esan liteke. Horrez gain, Johannes Heveliusen astronomoaren emaztea izan zela eta honen influentzia jaso zuela aipatu beharra dago; eta 1693. urtean hil zen.",wiki
"Emily Dickinson XIX. mendeko poeta estatubatuar bat izan zen, maitasunari, heriotzari eta naturari buruzko bere poemengatik ezaguna; hala ere, haren poema gehienak ez ziren argitaratu hura hil eta gutxira arte. Gaur egun, estatubatuar olerkari handienen artekotzat hartzen da.
Dickinson Massachusetts estatuan jaio zen 1830eko abenduaren 10ean, Amherst izeneko herri batean. Bere familia oso ezaguna zen bertan:  aita abokatua zen, eta aitonak Amherst College ikastetxea sortzen lagundu zuen. Emily Amhersteko eskolara joan zen, eta urtebetez Mount Holyokeko Mintegi femeninora joan zen, South Hadley-n. Gero Amherstera itzuli zen.
Dickinsonek oso bizimodu lasaia izan zuen gurasoekin eta ahizpa txikiarekin familiaren etxean. Anaia eta haren familia ondoan bizi ziren. Dickinsonek oso gutxitan bidaiatzen zuen. 1860ko hamarkadaren hasieran, ia inoiz ez zen bere etxetik irteten. Baina kanpoko munduarekiko interes handia zeukan; horregatik, asko irakurtzen nuen, eta gutunak idazten zizkien hainbat pertsonari. Horietako batzuk literaturan interesa zuten pertsonak ziren, eta poemak idaztera animatu zuten.
Dickinson 1850eko hamarkadan hasi zen poemak idazten. Hasieran forma tradizionalak jarraitu zituten. 1860ko hamarkadan, aldiz, forma berriak probatzen hasi zen: ezohiko erritmo, errima eta puntuazioa.
1860. urtearen hasieran, poema batzuk bidali zizkion aditu bati aholku eske; honek onak zirela pentsatu zuen, baina ez argitaratzeko esan zion. Lagun batzuk bere poemak argitaratzeko animatu zuten arren, berak aukeratu zuen ez publikatzea. 1886ko maiatzaren 15ean hil zen, Amhersten. Bere familiak orduan jakin zuen poema asko berak paper-orriak elkarri josiz egindako liburu txiki batzuetan bilduak zituela. Ahizpak poema batzuk argitararazi zituen. Haren poema guztiak, azkenik, 1955ean agertu ziren. Haren gutunak ere argitaratu dira.

Français",txiki
"Emily Elizabeth Dickinson (Amherst, Massachusetts, Ameriketako Estatu Batuak, 1830eko abenduaren 10a - Ibid. 1886eko maiatzaren 15a) poeta estatubatuarra izan zen. Nahiz eta bere bizitzan zehar oso ezaguna ez izan, adituek ia aho batez onartzen dute Emily Dickinson Ameriketako Estatu Batuek inoiz izan duten poetarik handienetakoa dela.Sortutako ia 1.800 poemetatik 10 inguru argitaratu ziren bizi zen bitartean; gehienak bera hil ostean argitaratu ziren. Olerki horiek garaiko arau poetikoetara egokitu zituzten: Dickinsonen olerkiek ez zuten izenbururik, eta lerro motzak, errima inperfektuak eta puntuazio ez konbentzionala erabiltzen zituen, baita letra larriaren erabilera ezohikoa ere.Herrikideekin lotura estua zeukan familia ezagun batekoa bazen ere, bizitzaren zatirik handiena aitaren Amhersteko etxetik atera gabe igaro zuen. Auzokoen ustez, Dickinson oso pertsona bitxia zen; beti zuriz janzten zen, eta ez zituen gonbidatuak agurtzen; azken urteetan, gainera, ia logelatik irten gabe bizi izan zen. Ez zen inoiz ezkondu, eta adiskideekiko harreman gehienak gutunen bidez landu zituen.",wiki
"Marshall Bruce Mathers III, Eminem edota Slim Shady izenaz ezagutua (EMINƎM logoarekin), rapero, produktore diskografiko eta aktore estatubatuar bat da. 1972ko urriaren 17an jaio zen St Josephen, [[Missouri}}n. Bere izen artistikoa bere Marshall Mathers izen-abizenen inizialak elkartuta sortu zen: M&M. 3 alaba ditu; Hailie Jade Scott Mathers, Withney Scott Mathers eta Alaina Mathers.",txiki
"Marshall Bruce Mathers III, ezagunagoa Eminem izen artistikoaz (1972ko urriaren 17a), Detroit) estatubatuar hip-hop abeslaria da. Dr. Drek bere ibilbidearen hasieran lagundu ondoren, Detroiten hazitako abeslaria 2000ko hamarkadaren abeslaririk ospetsuenetariko bat bilakatu zen. Aktorea ere izan da.",wiki
"Emma McKeon igerilari olinpiar bat da eta 1994ko maiatzaren 24an jaio zen Wollongong, Australian.",txiki
"Emma McKeon (Wollongong, Australia, 1994ko maiatzaren 24a) estilo libreko distantzia laburreko probetan espezializatutako igerilari australiarra da.",wiki
"Emma Pooley (Wandsworth, 1982ko  urriaren 3an). Txirrindulari, duatleta eta triatleta britaniarra da. Bere izen osoa Emma Jane Pooley da. Emmak, 1’57m neurtzen ditu. Ingenieritza ikasi zuen Cambridge unibertsitatean. Emakumezko Txirrindularitzaren ezagutzearen alde gehien protestatu duen txirrindularietako bat izan da.",txiki
"La Course by Le Tour de France, normalean La Course deitua, Frantzian urtero egiten duten egun bakarreko txirrindularitza lasterketa da.",wiki
"Emmeline Pankhurst, mugimendu sufragistaren sortzaileetako bat izan zen. Lehen mundu gerra baino lehenago emakumeen boto eskubideak lortzeko emakume garrantzitsua izan zen.",txiki
"Emmeline Pankhurst (Manchester, 1858ko uztailaren 15a - Londres, 1928ko ekainaren 14a) suffragetten sortzaileetako bat izan zen Britainia Handian. Haren izena hertsiki lotuta dago Lehen Mundu Gerraren aurreko urteetako emakumeen boto eskubidearen aldeko borrokari. Bere lana erabakigarria izan zen Britainia Handian emakumeen sufragioa lortzeko.",wiki
"Emmy Noether 1882ko martxoaren 23an Erlangen Alemanian jaio eta 1935ko apirilaren 14an Bryn Mawren, Pennsylvanian hil egin zen. XX. mendeko aljebran aditu garrantzitsuenetakoa izan zen. Albert Einsteinek argitaratu zuenaren arabera, hark argitu zituen erlatibitatearen eraikuntzarako ezinbesteko kontzeptuak.",txiki
"Emmy Noether (Erlangen, Alemania, 1882ko martxoaren 23a - Bryn Mawr, Pennsylvania, AEB, 1935ko apirilaren 14a) XX. mendeko aljebran aditu garrantzitsuenetakoa izan zen. Albert Einsteinek argitaratu zuenaren arabera, hark argitu zituen erlatibitatearen eraikuntzarako ezinbesteko kontzeptuak.",wiki
"Enid Mary Blyton (1897-1968) idazle ingeles bat izan zen, Londresen jaiotakoa. Haur eta gazteentzako ehundaka istorio eta liburu, poemak eta antzerki-lanak idatzi zituen: 40 urtetan, 600 liburu inguru argitaratu zituen.
Haren liburuetako askok misterio eta abenturazko istorioak kontatzen dituzte; gure artean ezagunenak ""The Famous Five"" edo, euskarazko itzulpenetan, ""Bostak"" sortakoak dira. Liburu hauetan, bost lagun gaztetxok talde bat osatzen dute, misterioak ikertzeko eta hainbat pasadizo interesgarri gertatzen zaizkie.",txiki
"Enid Mary Blyton (1897ko abuztuaren 11, East Dulwich, Londres – 1968ko azaroaren 28a, Hampstead, Londres) ingeles idazle bat izan zen. Haur literaturan nabarmendu zen, Enid Blyton bere ezkongabe izenaz nahiz Mary Pollock ezkondu izenaz 600 idazlan baino gehiago idatzi zituen.
Zeozerrengatik oroitua baldin bada, haur literaturan mundu mailan ezagunak diren Bostak (""The Famous Five"") haur koadrila edo taldearen sortzailea izateagatik da. Koadrila hau bere eleberrietako protagonista nagusia da, istorio horietako misterioak eta bitxikeriak ikertu ohi dituztelarik.",wiki
"Enrico Caruso (1873ko otsailaren 25a – 1921eko abuztuaren 2a) italiar tenor bat izan zen. Munduko opera-antzokirik onenetan abestu zuen, eta bere grabazioen milioi bat kopia saldu zituen lehena izan zen.

Français",txiki
"Enrico Caruso (Napoli, 1873ko otsailaren 25a - ib., 1921eko abuztuaren 2a) tenor italiar bat izan zen.
1895etik 1920 arte luzatu zen bere karrera musikala. Hasieran baritono ibili bazen ere, tenor moduan irabazi zuen ospea mundu osoan.
48 urte zituela hil zen, antza tuberkulosiak jota.
1977ko ekainaren 14an Associazione Museo Enrico Caruso elkartea sortu zuten Milanon.",wiki
Ernesto Valverde Tejedor futbol entrenatzailea eta jugadorea da.,txiki
"Ernesto Valverde Tejedor (Viandar de la Vera, Cáceres, 1964ko otsailaren 9a) futbolari ohia eta entrenatzailea da. Cáceresen jaioa, laster etorri zen Gasteiza bizitzera. Gaur egun Athletic Clubeko entrenatzailea da. Aurretik entrenatzaile aritu da Espanyol, Valentzia, Villarreal, Olympiacos eta Bartzelona futbol taldeetan.",wiki
"Esther Lederberg, Estatubatuar mikrobiologoa izan zen. Bere izen osoa Esther Miriam Zimmer da.  Bere jarduerak mikrobiologoa eta genetista izan ziren. Zientzialari honen gurasoak Pauline Geller Zimmer eta David Zimmer dira. 
Bere heriotzaren arrazoia bihotzaren gutxiegitasuna izan zen.",txiki
"Esther Miriam Zimmer Lederberg (1922ko abenduaren 18a - New York, 2006ko azaroaren 11) estatubatuar mikrobiologoa izan zen, bakterioen genetikan aitzindaria. Bere ekarpen aipagarrienak hauek izan dira: bakteriofago λ birusa aurkitzea, transdukzio espezializatuaren bidez bakterien arteko geneen transferentzia, plaka erreplikatzeko metodoa garatzea bakterioen kulturarako, eta plasmidoaren F edo emankortasun faktorea aurkitzea.
Lederbergek orain zuritutako Plasmid Reference Center sortu eta zuzendu zuen Stanford Unibertsitatean. Bertan mota askotako plasmidoak mantendu, izendatu eta banatu zituen, besteak beste, antibiotikoarekiko erresistentzia dutenak, metal astunetarako erresistentzia, konjugazioa, kolizinak, transposoak eta beste faktore ezezagun batzuk.",wiki
"Eunice Newton Foote, Eunice Foote izenez ezaguna, 1819-ko uztailaren 17an (Gosh, Connecticut,  Estatu Batuetan) jaio zen eta 1888ko irailaren 30ean (Lenox, Massachusetts, Estatu Batuetan) hil zen emakume zientzialaria, asmatzailea, klimatologoa (klima aztertzen duen zientzilaria) eta emakumeen eskubideen aldeko ekintzailea izan zen.",txiki
"Eunice Newton Foote (1819ko uztailaren 17a - 1888ko irailaren 30a) estatubatuar zientzialari, asmatzaile eta emakumeen eskubideen aldeko ekintzailea izan zen.
Eguzki-argiak gasetan sortzen duen berotze eragina esperimentatu zuen lehen zientzialaria izan zen, eta teorizatu zuen karbono dioxidoaren proportzioa aldatzen atmosferan bere tenperatura aldatuko litzatekeela, bere paper inguruabarretan eguzki izpiak beroa eragiten American Association for the Advancement of Science kongresuan, 1856an. Emakumeek garai hartan AAASen paper akademikoak aurkez zitezkeela ematen duen arren, Smithsonian Institution-eko Joseph Henry irakasleak entregatu zuen ikerketa bere lana bezala identifikatzen zuen ponentzia.
Negutegi efektua ikerketa arloan Eunice Footen lana aitzindaritzat jotzen da.",wiki
Evelyn Boyd Granville 1924ko maiatzaren 1ean jaio zen Ameriketako Estatu Batuetan matematiketan doktore titulua lortu zuen eta bigarren emakume afro-amerikarra izan zen.,txiki
"Evelyn Boyd Granville (1924ko maiatzaren 1a - Silver Spring, Maryland, 2023ko ekainaren 27a) Amerikako Estatu Batuetan matematiketan doktore titulua lortu zuen bigarren emakume afro-amerikarra izan zen. Espazio bidaietarako orbitak kalkulatzeko programak garatu zituen.",wiki
"Feng Kun (Pekinen 1978ko abenduaren 28an jaioa)  boleiboleko jokalari profesional ohia da. Txinako emakumezkoen boleibol talde nazionaleko kapitaina da. Orain erretiratuta dago. 2004ean, Atenasen Udako Olinpiar Jokoetan MVP eta Best Setter saria eman zioten, Txinak boleibolean urrezko domina irabazi zuenean.",txiki
"Feng shui (txineraz: 風水, fɤ́ŋ ʂwèi ahoskatua) edo Fung shui txinatar geomantzia-sistema da, zeruko eta lurreko legeak erabiltzen dituena aldeko qi hartuz bizitza hobetzeko. Diziplina honen jatorrizko izena Kan Yu (txinera sinplifikatuz: 堪輿; txinera tradizionalez: 堪舆; pinyinez: kānyú) zen; ""zeruko eta lurreko Tao"" esan nahi zuena.Euskaraz feng shui hitzez hitz ""haize-ur"" esan nahi du. Izena Jin dinastia aroko idazlea zen Guo Puk idatzitako Zangshu (ehorzketa liburua) liburuaren pasarte honetatik dator:

Txinako kulturaren shenmiwenhua (神秘文化 - ezagutza misteriotsua) delakoaren parte da, eta gauza misteriotsuak, sekretuak eta ikustezinak tratatzen ditu. Haren ekintza-eremua bi munduren mugan dago: lurrekoa – ken kai izenekoa –, agerikoa eta fisikoa, eta zerukoa – yu kai izenekoa –, ezezaguna, ikusezina eta darkorra. Sasi-zientzia eta pseudoterapia gisa hartzen da, baita «antzinako superstizio txinatarren laburpen» gisa ere.
Ikuspegi modernoagoetatik bere erabilera zalantzazkoa da. The Skeptic Encyclopedia of Pseudoscience-ren arabera, nahiz eta feng shuiren printzipio batzuk ""nahiko zentzuzko"" izan ""herriko erremedio eta superstizioak"" ere erantsi ditu",wiki
"Filipe II.a 1556tik Espainiako errege izan zen, eta 1580tik Portugalgo errege ere bai, 1598an hil zen arte. Agintari katoliko boteretsu bat izan zen. Errege izan zen bitartean, beste zenbait herrialde europarrekin aurka sartu zen gerran. Lau aldiz ezkondu zen; emazteetako bat Maria I.a Ingalaterrakoa izan zuen.
Filipe 1527ko maiatzaren 21ean jaio zen Valladoliden, Espainian. Karlos V.a enperadorearen eta Elisabet Portugalgoaren semea zen. Aitari esker Filipek Milango Dukerria (1540), Napoliko eta Siziliako erreinuak (1554), eta Herbehereak (1555) eskuratu zituen. Bere aitak 1556an Espainiako tronua utzi zuenean, Felipe II.a Espainiakoa bihurtu zen 1559tik aurrera ez zen Espainiatik irten; hortaz, beste lurraldeetan zeuden bere mendekoek ez zuten inoiz ikusi. 
Filipe katoliko jainkotiarra zen. Europako herrialde askotan hedatu zen Erreformarekin ez zegoen ados (Erreforma katolizismoarekin hautsi eta eliza protestanteen sorrera bultzatzen zuen mugimendua izan zen). Bere betebeharra Espainiarentzat munduko boterea lortzea eta katolizismoa berriz ezartzea zela pentsatzen zuen.
Portugal irabazi bazuen ere, ez zuen lortu Herbehereetako matxinada bat geldiaraztea. Filiperen indarrek garaipena lortu zuten Lepantoko guduan 1571ean turkiar otomandarren aurka. 1588an Filipe II.a Ingalaterra konkistatzen ahalegindu zen. Herrialdea erasotzeko Espainiako Armada bidali zuen, 130 ontzik osatutako flota. Porrot egin zuen, ordea.

Español",txiki
"Filipe II.a Gaztelakoa Zuhurra edo Filipe I.a Portugalgoa (Valladolid, 1527ko maiatzaren 21a - El Escorial, 1598) 1556-1598 bitartean Espainiako erregea eta 1580-1598 bitartean Portugalgo erregea izan zen. Horrez gainera, Maria I.a Ingalaterrakoarekin ezkondurik egon zen urteetan (1554-1558), Ingalaterra eta Irlandako errege ezkontidea izan zen.
Bere garaian izugarri zabaldu zen Espainiar Inperioa (Amerika, haren omenez izendatutako Filipinetako uharteak) eta 1580. urtean Portugalgo erreinuaz eta inperioaz jabetu zen Espainiako koroa. Maila handiko aholkulariz eta militarrez inguratua egon zen beti (Albako dukea, Granvelle, Alexandro Farnesio, Joan Austriakoa…), baina ez zen batere trebea izan administrazioan eta barne politikan. Ameriketan pilaturiko urre guztiarekin ere, lur jota utzi zuen Espainiako ekonomia. Bestalde, erlijioan ezarri zituen lege zorrotzak oso ondorio txarrak ekarri zizkion Espainiako erresumari, Filipe II.aren garaian Espainiako Urrezko Mendea izeneko aroa hasi zen arren.
Filipe II.ren erregealdiak oso iritzi kontrajarriak sortu ditu. Espainiarrek errege zuhurra izendatu zuten; protestanteentzat, ordea, hegoaldeko deabrua (dæmon meridianus) eta tiranorik ankerrena izan zen",wiki
"Filipo II.a Mazedoniakoa Mazedoniako Erresumako erregea izan zen K.a. 355etik hasi eta hil zen arte. Alexandro Handiaren aita izan zen. K.a. 338. urtean, bere agindupean jarri zituen Greziako hiri-estatu guztiak, Esparta izan ezik. Bi urte geroago, hil egin zuten.",txiki
"Filipo II.a Mazedoniakoa (grezieraz Φίλιππος Β' eta mazedonieraz Филип II-ри, antzinako grezierazko Filos/Φἰλος (laguna, zalea) eta Ippos/ἵππος (zaldia) hitzetatik datorrena; K.a. 382-K.a. 336) Mazedoniako Erresumako erregea izan zen K.a. 355etik hil zen arte. Alexandro Handiaren aita izan zen eta haren balentriek semearen zuen bide loriatsua erraztu zuten. Litekeena da, Egiptoko Ptolomeotar dinastiako sortzailea eta lehen erregea izan zen Ptolomeo I.a Soterren aita ere izatea.",wiki
"Fiodor Mikhailovitx Dostoievski errusiarezko literaturako idazlerik ospetsuenetariko bat da, baina baita munduko eta garai guztietako literaturgilerik handienetakoa ere.  XIX. mendean bizi izan zen. Moskun, hiriburuan jaio zen 1821 eta   San Petersburgon hil zen, 1881. urtean, tuberkulosiak jota.",txiki
"Fiodor Mikhailovitx Dostoievski (errusieraz: Фёдор Михайлович Достоевский; Mosku, 1821eko azaroaren 11greg./urriaren 30ajul. - San Petersburgo, 1881eko otsailaren 9agreg./urtarrilaren 30ajul.) errusiar idazlea, tsarren garaiko errusierazko literaturaren egilerik handienetakoa. Zenbaitek existentzialismoaren sortzailetzat hartzen dute. Ziur aski, Zapiski iz podpol’ia  (Oharrak lurpetik), Brat’ia Karamazovy (Karamazov anaiak) eta Prestuplenie i nakazanie (Krimena eta zigorra) haren lanik ezagunenak dira. Tuberkulosiak jota hil zen.
Mendebaldeko eta literatura unibertsaleko egilerik handienetarikotzat jotzen da. Dostoievskik gizakiaren bihotzaren zoko ilunenetan zegoena kanporatzen asmatu zuen; XIX. mendeko errusiar gizarteak bizitu zuen egoera politiko, sozial eta espiritual konplexuaren baitan, gizakiaren psikologia azaltzeko trebetasun berezia erakutsi zuen. XX. mendeko eleberrigintzan eragin sakona izan zuen.",wiki
"Flor Guadalupe Mojarraz Salvador
(Ciudad del Carmen, Campeche, Mexiko; 1998ko abenduak 25) Flor M. Salvador izenez ezagutzen dena, idazle mexikarra da, bere saritutako Boulevard eleberriagatik ezaguna, jatorriz Wattpad idatzita.",txiki
"Flor Guadalupe Mojarraz Salvador (Ciudad del Carmen, 1998ko abenduaren 25a) mexikar idazlea da. Boulevard eleberriarengatik da ezaguna, hasiera batean Wattpad bidez argitaratu zena.",wiki
"Flora de Pablo Salamankan jaio zen 1952ko otsailaren 25ean.
1975ean Medikuntzan lizentziatu eta Psikologian lizentziatu zen.
Salamankako Unibertsitatean, 1976 eta 1979 artean praktiketan
mediku egoiliarra (BAME) eta bekadun aurremedikoa izan zen.
Patologia Orokorreko Ospitalean, Endokrinologiako Atal
Klinikoaren Barne Medikuntzan eta Endokrinologian doktoratu zen Salamankako Unibertsitatean.",txiki
"Gerty Theresa Cori (Radnitz jaioa; 1896ko abuztuaren 15a – 1957ko urriaren 26a) austro-hungariar jatorriko biokimikari estatubatuarra izan zen, 1947an zientzian Nobel Saria irabazten zuen hirugarren emakumea eta lehen emakume amerikarra bilakatu zen; gainera, lehen emakumea izan zen Fisiologia eta Medikuntzako Nobel Saria irabazten, glikogenoak metabolismoan betetzen zuen eginkizuna aurkitzeagatik.",wiki
"Florence Nightingale florencia, Italian jaio zen 1820ko maiatzaren 12an - Eta Londresen 1910 abuztuaren 13an hil zen. Erizaitzako alorrean aritu zen.
Oso gaztetatik matematikan aditua izan zen. Geroago ikaskuntza horiek osasunaren estatistikan epidemiologian aplikatzeko. Royal Statistical Society elkartean onartu zuten lehenengo emakumezkoa izan zen eta American Statistical Association erakundeko ohorezko kidea ere.
Nightingale emakume feminista zen, emakumearen eskubideak defendatu zituen bizi osoan. Erizain moduan ere egin zuen lana, Krimeako Gerran. 1854ko urriaren 21ean, 38 erizainez osaturiko talde batekin abiatu zen Krimeara. Bertako ospitalea erreformatu eta garbitu zuten eta horri esker heriotza tasa %40tik %2ra jetsi zuen. Bertan bruzelosiaren aurka egin zuen lan.",txiki
"Florence Nightingale (Florentzia, Italia, 1820ko maiatzaren 12a - Londres, 1910eko abuztuaren 13a), britaniarra, erizaintzaren aitzindaritzat jotzen da. Estatistikan ere ekarpenak egin zituen: ezaguna da lehen azalera polarreko diagramatzat jotzen den coxcomb izeneko diagrama eratzeagatik.
Erizaintzaren lehenengo eredu kontzeptualaren sortzailea izan zen. Oso gaztetatik, matematikan nabarmendu zen, gero bertan jasotako ezagutzak osasunaren estatistikan eta epidemiologian aplikatzeko. Royal Statistical Society izeneko elkartean onartutako lehenengo emakumea izan zen, baita American Statistical Association erakundeko ohorezko kidea ere.
Nightingale bere garaiko aurreiritzien kontra altxatu zen, emakumearen eskubideak defendatu zuen, eta emakumeak garai hartan zuen rola gaitzetsi zuen erizain bihurtuz, momentura arte izen oso ona ez zuen eta pobreentzako zen lanbidea. 1853an superintendente bihurtu zen.
Erizain moduan ere egin zuen lana, Krimeako Gerran. 1854ko urriaren 21ean, 38 erizainez osaturiko talde batekin abiatu zen Krimeara. Scutarin, bere lankideak eta bera, bertako ospitalea erreformatu eta garbitu zuten eta horri esker heriotza tasa %40tik %2ra jaitsi zuten. Bertan Florence Nighngale bruzelosiaren aurka lan egin zuen.",wiki
"Frances Arnold 1956ko uztaialen 25ean jaio zen eta orain 64 urte ditu. Amerikako Estatu batuetan jaio zen. Bere aita, William Howard Amold da eta bere bikotekidea Andrew E. Lange da.",txiki
"Frances Hamilton Arnold (1956ko uztailaren 25a) zientzialari eta ingeniari estatubatuarra da. 2018an Kimikako Nobel Saria irabazi zuen, George P. Smith eta Gregory Winterrekin batera. Erabilgarriak diren sistema biologikoak sortzeko gidatutako eboluzio metodoetan aitzindaria izan zen. Sistema hauen artean entzimak, bide metabolikoak, zirkuitu genetiko erregulatzaileak eta organismoak daude. Kaliforniako Teknologia Institutuan irakaslea da eta bertan eboluzioa eta zientzietan, medikuntzan, kimikan eta energian duen aplikazioa aztertzen du. Ingeniaritza kimikoan egin zuen doktore tesia Kaliforniako Unibertsitatean.",wiki
"Frances Marian ‘Poppy’ Northcutt (Many, 1943ko abuztuaren 10an jaioa), matematikari, NASAko ingeniari eta  emakumeen eskubideetan abokatu estatubatuar bat da.",txiki
"Frances Marian ‘Poppy’ Northcutt (Many, 1943ko abuztuaren 10a) estatubatuar matematikari, NASAko ingeniari eta  emakumeen eskubideetan espezializatutako abokatu bat da.",wiki
"Francisco Ibáñez Talavera Bartzelonan, 1936ko martxoaren 15an jaio zen. 
Marrazkilari famatu bat da, eta Mortadelo eta Filemon da bere pertsonai famatuenak, Las aventuras de Mortadelo y Filemon edota Super Humor Mortadelo komikietan azaltzen dira.",txiki
"Francisco Ibáñez Talavera (Bartzelona, 1936ko martxoaren 15a - ibidem, 2023ko uztailaren 15a) gaztelaniazko komikigile kataluniarra izan zen. Editorial Bruguera argitaletxeko egile nagusietakoa izan zen.
Mortadelo eta Filemon dira Ibañezen pertsonaiarik ospetsuenak, 1958an sortuak. Beste ezagun batzuen artean El botones Sacarino, Rompetechos eta Pepe Gotera eta Otilio daude.",wiki
"Friedrich Engels, 1820.urteko azaroaren 28an jaio zen Barmen, Alemanian. 1895.urtean hil zen Londresen, hirurogeita hamabost urterekin. Filosofo eta iraultzaile alemaniarra izan zen.",txiki
"Friedrich Engels filosofialari eta iraultzaile alemaniarra (Wuppertal, Renania, garai hartan Prusia, 1820ko azaroaren 28a - Londres, 1895eko abuztuaren 5a). Karl Marxen lagunmin eta lankidea izan zen eta, harekin batera, mugimendu sozialista nahiz komunistarentzako obra funtsezkoak idatzi zituen: besteak beste, Manifestu Komunista. I. zein II. Internazionalaren buruzagia izan zen.
Familia burges eta erlijioso batekoa zen arren, Manchesterren bere aitaren fabrikako arduradun egon zen bitartean langileen baldintza txarretaz ohartu zen. Bertan langileen egoera aztertu eta ekonomia kapitalistaren kontrako lehen kritika zientifikoetako bat egin zuen: sozialismoaren ildotik, langileriaren askatasunaren beharra azpimarratu zuen (Ekonomia politikoaren kritikarako hastapenak, 1844; Langile klasearen egoera Ingalaterran, 1845).
1844ean Marxekin elkartu zen Bruselan. Elkarrekin Familia Santua, Alemaniar ideologia eta Alderdi Komunistaren Manifestua (1848) idatzi zituzten. Alemaniara itzuli ondoren, Kolonian, Barmenen eta Palatinatuan izan ziren matxinadetan parte hartu zuen armada errepublikarrarekin (1848). Mugimendu haren hondamendiaren ondoren Nekazarien gerra (1850), Reich-aren eraketarako Kanpaina (1850), eta Iraultza eta Kontrairaultza Alemanian (1851-1852) liburuak idatzi zituen Londresen. 1850etik 1869ra arte bere aitaren lantegian lan egin zuen eta era horretan lagundu ahal izan zion Marxi diru kontuetan. Hizkuntzak ikasi zituen, gizarteen historiak hobeto ezagutzeko, arazo militarrak ikertu zituen eta artikulu ugari idatzi zuen. Berriro Londresa itzulirik, Internazionalean bere lekua hartu eta Alemaniako sozial-demokraziaren garapena hurbiletik zaindu zuen (Gothako eta Erfurteko programen kritika, Marxekin batera, 1875-1891). Bere azken obretan teoria landu zuen gehienbat: Anti-Dühring (1877), Izadiaren dialektika (bukatu gabea), Familiaren, jabego pribatuaren eta Estatuaren jatorria (1884), Feuerbach eta Alemaniako filosofia klasikoaren bukaera (1888). Kapitala burutu zuen, Marxek bukatu gabe utzi baitzuen.",wiki
"Friedrich Mohs geologo eta minerologoa 1773 urtean jaio zen Gernroden, Alemanian.
Irakaslea izan zen eta 1825ean mineralak gogortasunaren arabera sailkatzeko eskala bat sortu zuen. Mohs-en eskala hain zuzen ere. Mohs-en eskalak hamar mineral daramatza erreferentzi gisa. Mineralak batetik hamarrera daude sailkatuta baina mineral horiez aparte beste mineral gehiagoren gogortasuna ere neurtu daiteke. Hamar horiek erreferentzi gisa daude jarrita. 
Mineral bakoitzak haren zenbaki bera duten mineralak edo txikiagoa dutenak urratzen ditu eta mineral hori zenbaki bera dutenak eta handiagoa dutenek urra dezakete. 
Tarteko zenbakia duten mineralak ere badaude.",txiki
"Friedrich Mohs (Gernrode, Harz, Alemania, 1773ko urtarrilaren 29a - Agordo, Tirol, Austria, 1839ko irailaren 29a) mineralogoa eta geologoa izan zen. Irakaslea izan zen Grazen, Friburgon eta Vienan. Meen gogortasuna neurtzeko eskala bat asmatu zuen, Mohsen eskala deitua: eskalako mea batek bere aurrekoa urra dezakeela kontutan hartuta, eta ondoren datorrenak lehena, eskalako mea oinarrizkoak gogortasun txikienekotik handienera sailkatzen dira: talkoa, igeltsua, kaltzita, fluorita, apatita, ortoklasa, kuartzoa, topazioa, korindoia eta diamantea. Balioa 1etik 10era dute. Gainerako meen gogortasuna eskalakoekin erkatuz jakin daiteke.",wiki
"Fryderyk Franciszek Chopin (Polonia, 1810eko martxoaren 1a - Paris, 1849ko urriaren 17a) poloniar musikagile eta piano-jotzaile bat izan zen, musikaren historiako garrantzitsuenetakoa. Musikaren erromantizismo garaiko izenik aipagarrienetako bat. Aita frantsesa zuen eta nahiko gazterik Polonia utzi eta Parisera joan zen bizitzera; horregatik, bere izen frantsesaz ere da ezaguna: Frédéric Chopin.",txiki
"Frédéric François Chopin (polonieraz: Fryderyk Franciszek Szopen; Żelazowa Wola, Mazovia, 1810eko martxoaren 1a – Paris, 1849ko urriaren 17a) poloniar musikagile eta piano-jotzaile erromantikoa izan zen. Oso egile emankorra izan zen, batik bat pianorako lanengatik. 1837tik 1847ra oso harreman gatazkatsua izan zuen George Sand frantziar idazlearekin. Parisen hil zen, tuberkulosiak jota, 39 urte besterik ez zituela.",wiki
"Pablo Martín Paéz Gaviria, ezagututa Pablo Gavi bezala.",txiki
"Pablo Martín Páez Gaviria (Los Palacios y Villafranca, Sevilla, Espainia, 2004ko abuztuaren 5a), Gavi ezizenarekin ezagutua, futbolari espainiar profesionala da eta erdilari aritzen da. Espainiako Ligako Bartzelona Futbol Kluban eta Espainiako futbol selekzio nazionalean jokatzen du.",wiki
"Gengis Khan konkistatzaile bat izan zen, erdialdeko Asiako nomadak elkartu zituena. Mongoliako estatua eraiki zuen haien lurretan. Ondoren, bere armada Mongoliatik kanpora, urrutira, eraman zuen. Elkarrekin inperio erraldoia eraiki zuten. Horretaz gain, jende asko hil eta hiri ugari suntsitu zituzten. 
Gengis Khan 1162 inguruan jaio zen iparraldeko Mongolian. Hasieran, Tedmujin zuen izena. Mongoliar herri ugari bizi ziren Mongolian; haien artean lotura zuzena zegoen arren, ez zuten euren burua herri berdintzat jotzen. Tedmujinen aita mongoliar talde horietako baten burua zen. Tedmujinek bederatzi urte zituela, beste talde mongoliar bateko etsaiek (tatarrek) aita hil zioten. Orduan Tedmujinek hartu zuen agintea. Gaztea izan arren, jarraitzaile asko bereganatu zituen.
Pixkanaka armada handia osatu zuen; eta hori inguruko talde eta herriak konkistatzeko erabili zuen, tatarrak barne. Horrela, mendean hartutako taldeekin mongoliar nazio bateratu bat sortu zuen. Gengis Khan izendatu zuten 1209an; «guztion agintaria» da izendapen horren esanahia. 
Gero, beste lurraldeak konkistatzeari ekin zion. Lehendabizi, iparraldeko Txina hartu zuen. Hamar urteren buruan, jeneralen laguntzarekin batera, Txina ia osorik menderatu zuen. Jarraiki, egun Turkmenistan eta Uzbekistan diren lurraldeak konkistatu zituen. Bere jeneralek Iran eta Errusiari eraso zieten. 
Gengis Khanek Txinaren aurka egindako azken bataila 1226ean hasi zen. 1227ko abuztuaren 18an hil zen. Mongoliarrek kontrolatu zuten eskualdea, Txinako Itsasotik hasi eta europar Errusiara bitarte. Gengis Khanen semeek eta bilobek Mongolen inperioa gehiago zabaldu zuten.

Deutsch

Français",txiki
"Gengis Khan (1162?-1227ko abuztuaren 18a) mongoliar tribu guztiak batu zituen eta Mongolen Inperioa sortu zuen printze bat izan zen. Benetako izena Temudjin zuen eta tenplu izena, Taizu. Asiako hainbat erreinu konkistatu zituen, hala nola Hsi-Hsia erreinua (txinatarrak), Kara-Khitai erreinua eta Khwarezm inperioa (musulmanak).",wiki
"Genzebe Dibaba Keneni Bekoki, Etiopian 1991ko otsailaren 8an jaio zen, distantzia  ertaineko eta luzeko korrikalaria da. 1500 metrotan urrezko domina irabazi zuen Pekinen 2015eko Munduko Atletismo Txapelketan eta 1500 metroko zilarrezko domina Rio de Janeiroko 2016ko Olinpiar Jokoetan. Gaur egungo munduko errekorraren jabea da 1500 metrotan, eta pista estaliko 2000 m, 3000 m, 5000 m, milia eta milia bikoitzean. 2000 metrotan pista estaliko munduko errekor absolutua ere du Genzebek. Aire libreko aurreko marka baino azkarragoa baita. Zortzi munduko errekor hauekin, historiako edozein atleta, gizonezko edo emakumezko, munduko errekor kopuru handiena lortzearen bereizgarria du. Historiako milia korrikalari onena dela esan ohi da.",txiki
"Genzebe Dibaba Keneni (oromoeraz: Ganzabee Dibaabaa Qananii; amhareraz: ገንዘቤ ዲባባ ቀነኒ; Bekoji, Etiopia, 1991ko otsailaren 8a) distantzia ertaineko eta luzeko korrikalari etiopiarra da. 1500 metrotan urrezko domina irabazi zuen Pekinen 2015eko Munduko Atletismo Txapelketan eta 1500 metroko zilarrezko domina Rio de Janeiroko 2016ko Olinpiar Jokoetan. Gaur egungo munduko errekorraren jabea da 1500 metrotan (Pista estaliko zein Aire librekoa), eta pista estaliko 2000 m, 3000 m, 5000 m, milia eta milia bikoitzean. 2000 metrotan pista estaliko munduko errekor absolutua ere du Genzebek. Aire libreko aurreko marka baino azkarragoa baita. Zortzi munduko errekor hauekin, historiako edozein atleta, gizonezko edo emakumezko, munduko errekor kopuru handiena lortzearen bereizgarria du. Historiako milia korrikalari onena dela esan ohi da.
Dibaba 2012ko munduko txapelduna izan zen 1500 metro lasterketan pista estalian, eta 2014ko munduko txapelduna eta 3000 metroko estalitako munduko errekorra lortuz. Etiopia ordezkatu zuen 2012ko eta 2016ko Olinpiar Jokoetan, eta Atletismo Munduko Txapelketan bost aldiz lehiatu da. Junior bezala arrakasta ugari lortu zituen, junior mailako kroseko munduko bi titulu eta 5.000 metroko junior mailako munduko txapelketa irabazi zituen. 2014an Laureuseko Emakume Kirolaria izendatu zuten eta 2015ean IAAF-eko Munduko Kirolari onena.",wiki
"Georgina Leigh Bloomberg oso amazona garrantzitsua da, eta horrez gain, eleberriak ere idatzi ditu. 1983ko urtarrilaren 20an jaio zen Manhattanen (Estatu batuetan).",txiki
"Terra Mariana (euskaraz: «Mariaren Lurraldea») 1207 eta 1561 artean Livonia izeneko eskualdean (gaur egungo Estonia eta Letonia) existitu zen subiranotasun konplexuko lurralde baten izena zen; iturrietan, ondorengo Livoniako Dukerritik eta Livoniako Gobernaziotik bereizteko, Livoniako Konfederazioa, Erdi Aroko Livonia edo Livonia Zaharra (alemanez: Alt-Livland, estonieraz: Vana-Liivimaa, letonieraz: Livonija) deitzen dute.",wiki
"Georgina Harland, Londresen, 1978ko apirilaren 14an jaioa, Britania handiaren izenean jolasten zuen, pentatleta ohia da. Birritan irabazi zuen europako txapelketa, eta behin irabazi zuen mundukoa; birritan bigarren postua irabazi zuen munduko lehiaketetan, eta behin lortu zuen bigarren postua Olinpiar Jokoetan, amaitzeko, birritan irabazi zuen hirugarren postua munduko txapelketan.

Txikitatik hasi zen kirola praktikatzen “the pony club” taldeagaz, korrika egiten hasi zen, eta “Carterbury swimming club” taldearekin, hasi zen igerian ikasten.
Harland Charlie Seccombe-rekin ezkondu zen, Reading-eko hockey entrenatzaile ohia eta Dyson Professional taldeko zuzendaria, 2011ko abuztuaren 27an Canterbury-n, Kent-en.",txiki
"Belfast (gaeleraz Béal Feirste, Ulsterko eskozieraz Bilfawst edo Bilfaust) Ipar Irlandako hiriburua da. 2015ean 333.871 biztanle zituen, Irlandako uhartean bigarren hiririk populatuena izanda Dublinen ondoren. Belfasteko metropoliak 723.447 ere baditu.",wiki
Georgina Rodriguez enpresari eta modelo argentiniarra eta espainiarra da.,txiki
"Georgina Rodríguez Hernández (Buenos Aires, 1994ko urtarrilaren 27a) enpresari eta modelo argentinarra eta espainiarra da, Espainian hazia. 2017an ezagutarazi zen Cristiano Ronaldoren neskalaguna moduan. Horren ostean, erreportaje, iragarki eta telebistako telesailak egiten hasi zen.",wiki
"Gertrude Belle Elion, New Yorken jaio zen 1918ko urtarrilaren 23an - 1999 otsailaren 21ean hil zen ,Chapel Hill Ipar Carolinan. Estatu batuar emakume zientzialaria, biokimikaria eta farmakologoa izan zen. 1988 Fisiologia eta medikuntzaren Nobel Saria irabazi zuen George H. Hitchilngs eta James Blanckekin batera minbizia eta beste hainbat gaixotasunen aurkako botiken garapenean garatzen laguntzeagatik. Bai bakarrik eta bai elkarlanean sendagai asko garatu zituen. Tartean, azatioprina, lehen biziko inmunosupropresora, aziklobirra eta lehen biziko antibirala. Bere lan handiari esker HIESa (Sida) tratatzeko lehen antireklobirala (botika) sortzea lortu zuen. Bere aitonaren gaixotasunari (minbizia) esker hasi zen bere zientzialari lanetan murgiltzen. Esan dezakegu, berari esker laborategietako millioika bizitza salbatu zirela.",txiki
"Gertrude Belle Elion (New York, 1918ko urtarrilaren 23a - Chapel Hill, Ipar Carolina, 1999ko otsailaren 21) estatubatuar biokimikari eta farmakologoa izan zen, 1988an Medikuntzako Nobel Saria jaso zuena, George H. Hitchings eta James Blackekin batera. Bai bakarrik, bai Hitchingsekin elkarlanean, sendagai asko garatu zituen, hala nola, azatioprina, lehenbiziko immunosupresorea, organoen transplanteetan erabilia, eta aziklobirra, lehenbiziko antibirala, herpesa tratatzeko baliatzen dena. Haren lanari esker sortu ahal izan zen HIESa tratatzeko lehen antirretrobirala, zidovudina edo AZT.",wiki
"Gerty Theresa Cori 1896ko abuztuaren 15etik – 1957ko urriaren 26ra bizi izandako zientzialari biokimikari estatubatuarra zen.
Zientziako nobel saria irabazi zuen hirugarren neska izan zen, eta lehengo neska amerikarra. Marie Curiren eta  Irene Curiren ostean,  lehenengo emakumea nobel bat irabazten izan zen.
Familia judu (erlijio) bateko ahizpa zaharrena zen, baina, gero  Carl Ferdinand Corirekin ezkondu zenean judu izatetik,  katolikoa izatera (erlijioa) pasa zen. Lehenengo hezkuntza, etxean egin zuen eta gero, neskentzako eskola batera  Lyceumera sartu zen. Graduatu eta gogor ikasi zuen azterketa prestatzen, azkenean gainditu eta fakultatera sartzea lortu zuen. Pragako unibertsitatean doktoratu zen eta ezkondu ondoren Vienara joan zen bizitzera. Ospitalean hasi zen lanean pediatriko espezialitatean, bere senarrak laborategi batean lan egiten zuen bitartean. 
Gertyk 51 urterekin bere lehen Nobel saria irabazi zuen bere senarra Carlekin batera medikuntzaren atalean.
Azkenik, 10 urte geroago Gerty bere etxean hil egin zen 61 urterekin.",txiki
"Gerty Theresa Cori (Radnitz jaioa; 1896ko abuztuaren 15a – 1957ko urriaren 26a) austro-hungariar jatorriko biokimikari estatubatuarra izan zen, 1947an zientzian Nobel Saria irabazten zuen hirugarren emakumea eta lehen emakume amerikarra bilakatu zen; gainera, lehen emakumea izan zen Fisiologia eta Medikuntzako Nobel Saria irabazten, glikogenoak metabolismoan betetzen zuen eginkizuna aurkitzeagatik.",wiki
"Giovanni Boccaccio XIV. mendeko idazle italiar eta poeta bat izan zen; 1313an jaio eta 1375ean hil zen, eta Mendebaldeko literaturako lehen ipuin-liburuetako bat idatzi zuen, Dekameron izenburukoa, haren lanik ezagunena; izan ere, beste literaturlan batzuk ere idatzi zituen. Italiako literaturaren historiako idazlerik handienetako bat da, Dante Alighieri eta Francesco Petrarca izeneko idazleekin batera.  
Boccacciok Italiako eskualde bateko dialekto batean idatzi zuen, Toskanako italieraz hain zuzen. Boccacciok eta aipatutako beste bi idazle klasikoek eman zioten ospea Toskanako dialekto horri, eta, hain zuzen, hizkera horreta oinarrituta dago gaur egungo italiera.

Dante italierazko poesiaren aitatzat hartzen den bezala, Boccaccio italierazko prosa edo hitz lauaren sortzailetzat jotzen da.",txiki
"Giovanni Boccaccio (Certaldo, Toskana, 1313 – Certaldo, Toskana, 1375eko abenduaren 21a) italiar idazle eta humanista izan zen, Errenazimentuko nabarienetakoa. Batik bat Il Decamerone izeneko istorioen bilduma eta italierazko poemak idazteagatik ezaguna da.",wiki
"Greta Ernman Thunberg ingurumenaren aldeko ekintzaile suediar bat da. Stockholmen jaio zen, 2003ko urtarrilaren 3an eta ikaslea da, baina berotze globala eta klima-aldaketa geldiarazteko ekimenak proposatzeagatik eta horietan parte hartzeagatik egin da ezagun mundu osoan. Izan ere, 2018ko abuztuan, klimaren aldeko lehen eskola-greba antolatu zuen berak bakarrik; eta ekimen horrek oihartzun handia izan du mundu osoan.",txiki
"Greta Ernman Thunberg (ˈgreːta ˈtʉːnˌbærj ahoskatua; Stockholm, Suedia, 2003ko urtarrilaren 3a) ikasle eta aktibista politiko suediarra da, zeinaren borroka baita geldiaraztea berotze globala eta klima-aldaketa. 2018ko abuztuan oso ezagun egin zen, hasi zuelako klimaren aldeko lehen eskola-greba Suediako parlamentuko eraikinaren aurrean. 2018ko azaroan TEDxStockholm hitzaldi-sortan egin zuen berba, abenduan Nazio Batuen Erakundean mintzatu zen, Klima Aldaketaren Gaineko Jardunaldietan, eta 2019ko urtarrilean gonbidatu zuten hitz egitera Davoseko Munduko Ekonomia Foroan.",wiki
"Guo Jingjing, Baoding-en jaio zen (Txina), 1981ko urriaren 15ean. Olinpiar jauzilari ohia da, 6 domina irabazi ditu, horietako 4 urrezkoak dira eta zortzi titulu ditu munduko txapeldun bezala.",txiki
"÷Li Jingjing (txinera tradizionalez: 李晶晶; 1994ko ekainaren 15a) Txinako emakume arraunlaria da. 2020ko Udako Olinpiar Jokoetan, esku hartu zuen: Tokio 2020 (Tokio), eta brontzezko domina lortu zuen zortzikoan. Taldea hauek osatzen zuten: Li Jingjingek berak, Guo Linlinek Ju Ruik, Miao Tianek, Wang Zifengek, Wang Yuweik, Xu Feik, Zhang Minek eta Zhang Dechangek.",wiki
"Hannah Arendt (Hannover, Alemania, 1906ko urriaren 14a - New York, Ameriketako Estatu Batuak, 1975eko abenduaren 4a) teoria politikoari buruzko pentsalari eta idazle bat izan zen. Lan gehiena boterea aztertzen eman zuen, bereziki politika, autoritatea eta totalitarismoa ikertu zituen. Askatasuna eta berdintasuna, lehiakide ez ezik, guztiz osagarritzat zituen.",txiki
"Hannah Arendt (Hannover, Alemania, 1906ko urriaren 14a - New York, Ameriketako Estatu Batuak, 1975eko abenduaren 4a) judu jatorriko politika-ikertzaile alemaniarra izan zen. Bere lan gehiena boterearen gaineko azterketetara bideratu zuen, eta bereziki politika, autoritatea eta totalitarismoa ikertu zituen. Arendtek gehien aztertu zituen ideien artean politikaren natura eta bizitza politikoaren inguruko auziak daude. Askatasuna eta berdintasuna, elkarren lehiakide beharrean, guztiz osagarriak direla aipatzen zuen; askatasuna, Arendten ustez, ""berdinen"" artean bultzatutako ekintza politikoaren emaitza da.
Bizitzan izandako esperientzia gogorrek bultzatu zuten Arendt pentsamendu mota tradizionalak zalantzan jartzera. Arendtek, bere garaia, XX. mendeko historia, eta garaiko egoera landu eta hausnartu zituen. Haren teoria politikoan zerikusi gehien izan duen alderdia, judua izateagatik izan zuen bizipena da. Haren ustez, politikaren oinarriak askatasuna eta justizia dira, eta horrek kontraesan bat dakar ""herri hautatua"" izatearekin.",wiki
"Harry Edward Styles (1994ko otsailaren 1a, Holmes Chapel, Cheshire) Erresuma Batuko abeslari, konpositore eta aktorea da. One Direction taldearen partaidea izan zen, taldea banandu arte. Ondoren bakarkako ibilbideari ekin zion.",txiki
"Harry Edward Styles (1994ko otsailaren 1a, Holmes Chapel, Cheshire) Erresuma Batuko abeslari, konpositore eta aktorea da. Bere karrera musikala 2010.urtean hasi zuen One Direction taldeko kide gisa, 2016an taldea banandu arte. Ondoren bakarkako ibilbideari ekin zion.",wiki
,txiki
"Hedy Lamarr, izen osoa Hedwig Eva Maria Kiesler (Viena, 1914ko azaroaren 9a – Casselberry, Florida, 2000ko urtarrilaren 19a), austriar aktoresa eta asmatzailea izan zen. 1941ean maiztasun-jauziaren bidezko espektro hedatuaren (FHSS) teknika bat patentatu zuen, George Antheil musikagilearekin batera. Honen bidez haririk gabeko telekomunikazioaren bidea ireki zuten (WI-FI). Lamarr garai guztietako zinema aktoresa onenetako bat kontsideratzen da ere.Txekoslobakian pelikula gutxi batzuk egin zituen, famatuena Ecstasy (1933) pelikula izan zen. Hemen, Eva Hermann izeneko neskaren papera antzeztu zuen. Garai honetan bere senarrarengandik ihes egin zuen, munizio fabrikatzaile autriar abertsa zena, eta sekretuan Parisera lekualdatu zen. Londresera bidaiatu zuenean, Louis B. Mayer ezagutu zuen, Metro-Goldwyn-Mayer enpresa burua. Honek, zine-kontratu bat eskaini egin zion Hollywooden lan egiteko. Hollywooden zinema izar bihurtu zen Algiers pelikulan egindako antzezlanarekin (1938). MGMrekin egindako pelikulen artean hauek ditugu:  Lady of the Tropics (1939), Boom Town (1940),  H. M. Pulham, Esq. (1941) eta White Cargo (1942). Bere arrakastarik handiena Dalila papera izan zen, Samson and Delilah pelikulan (1949), Cecil B. DeMillek zuzendua. Telebistan ere aritu zen bere azken filma kaleratu aurretik, The Female Animal (1958). 1960. urtean Hollywoodeko ospearen pasealekuan izar batekin ohoratu zuten. 
Bigarren mundu gerra hasi zenean Lamarr eta George Antheil musikagileak gida sistema batenn patentea agartu zuten, torpedo aliatuentzako irrati bidezko gida-sistema baten patentea zena, ardatzeko potentzien interferentzien mehatxua gainditzeko. Honek, espektro zabaldua eta maiztasun-jauziko teknologia erabiltzen zituen. Frekuentzien konmutazioan oinarritutako asmakizunari esker, torpedoak irrati bidez gidatu zitezkeen, etsaiak antzeman gabe. Nahiz eta Estatu Batuetako armadak ez zuen teknologia berri hau hartu 1960ko hamarkada arte, beraien lanaren printzipioak erabili ziren bluetooth teknologia sortzeko. Gainera metodo hauek antza handia daukate Wi-Fi bertsioetan erabilitako metodoekin. Lan hau, National Inventors Hall of Fame erakundean onartu zuten 2014an.",wiki
"Helen Adams Keller, 1880ko ekainaren 27an, Alamaba ( Easton ) izeneko herrixka batean jaio zen. 
Zori txarrez, 1968ko ekainaren 1ean hil zen, idazle estatubatuarra izanik.
1882an, 19 hilabete zituela, sukar gogor baten ondorioz gor eta itsu geratu zen eta ondorioz komunikatzeko gaitasunak galdu zituen. Baina hala ere, 12 liburu eta hainbat artikulu idatzi izan zituen.
Aktibista moduan gizarte eskubide eta politiken aldeko lan handia egin zuen, eta bere ikuspuntu sozialistagatik, FBIk espiatu zuen.
1915ean Helen keller-ek “International” izeneko fundazioa sortu zuen itsuen alde.",txiki
"Helen Adams Keller (Tuscumbia, Alabama, 1880ko ekainaren 27a - Easton, Connecticut, 1968ko ekainaren 1a) idazle, aktibista eta hizlari estatubatuarra izan zen.
1882an, 19 hilabete zituela, sukar baten ondorioz gor eta itsu geratu zen. Horren ondorioz komunikatzeko gaitasuna galdu zuen. Hala ere bere kasa hainbat zeinu asmatu eta idazle izatera heldu zen. 12 liburu eta hainbat artikulu idatzi zituen.
Aktibista moduan eskubide zibil eta politikoen aldeko lana egin zuen. Sozialista zen eta horren ondorioz FBIk espiatu zuen.
1915ean Helen Keller International izeneko fundazioa sortu zuen munduko itsuen alde.",wiki
"Henrietta Swan Leavitt 1868ko uztailaren 4an jaio zen eta 1921eko abenduaren 12a hil zen. Kosmologiaren garapenean garrantzia handia izan zuen ikerlaria izan zen. Bere ikerkuntzei esker, posible izan zen galaxia kanpoko distantziak neurtzea zehastasun handiarekin. Bere metodoa gaur egun erabiltzen jarraitzen da eta honi esker

Français",txiki
"Henrietta Swan Leavittek (1868ko uztailaren 4a - 1921eko abenduaren 12a) kosmologiaren garapenean garrantzia handia izan zuen ikerlaria izan zen. Bere ikerkuntzei esker, posible izan zen Galaxia kanpoko distantziak neurtzea zehaztasun handiarekin. Bere metodoa gaur egun erabiltzen jarraitzen da eta honi esker Unibertsoari buruzko ikerketa zabalagoak egin ahal izan dira.",wiki
Heusse I'Enfoiré abeslirari bat da. Frantziakoa da baina bere jatorria Aljeliakoa da. 31 urte ditu.,txiki
"Heuss l'Enfoiré, jaiotzez Karim Djeriou (Villeneuve-la-Garenne, 1992ko abuztuaren 11) rap abeslari eta aktore frantziarra da. Aljeriar jatorrikoa da.",wiki
"Hipatia Alexandrian, 370. urtean jaio zen eta 415 hil zen Egipton. Zientzialari, filosofo, neoplatoniko eta irakaslea izan zen, bere jakinduria eta ikasketekin matematikaren eta astronomiaren garapenean lagundu zuena. Asko ikasi zuen eta gauza asko zekizkien. Matematika eta astronomia garatu zuen.

Français",txiki
"Hipatia (Alexandria, Egipto, 370 – 415) zientzialari, filosofo, neoplatoniko eta irakaslea izan zen, bere jakinduria eta ikasketekin matematikaren eta astronomiaren garapenean lagundu zuena.Goi karguak bete zituzten aristokrata kristau eta jentileak hezi zituen, , horien artean, Zireneko apezpiku Sinesio (berarekin korrespondentzia handia izan zuena), Alexandriako Hesikio eta Orestes, Egiptoko prefektua hil zenean.",wiki
"Hiroshi Kamiya (japonieraz: 神谷 浩史 Kamiya Hiroshi?) (Matsudo (Chiba), 1975eko urtarrilaren 18a), ahots bikoiztailea, aktore eta J-pop abeslari japoniarra da. Bikoiztaile lanari Seiyū estaen zaio eta Aoni Production talentu etxearen barnean egiten du lan.",txiki
"Hiroshi Kamiya (japonieraz: 神谷 浩史, Kamiya Hiroshi)
 (Matsudo (Chiba), 1975eko urtarrilaren 18a), ahots bikoiztaile, aktore eta J-pop abeslari japoniarra da. Bikoiztaile lanari Seiyū esaten zaio eta Aoni Production talentu etxearen barnean egiten du lan.",wiki
"Howard Carter (1874-1939) arkeologo ingelesa izan zen. Gaztea zenean Antzinako Egiptoko Objektuen Zerbitzuan lan egin zuen. Geroago, berak aurkitu zuen Tutankamon faraoiaren hilobia, 1922an.",txiki
"Howard Carter (Kensington, Londres, 1874ko maiatzaren 9a - Londres, 1939ko martxoaren 2a) ingeles arkeologo eta egiptologo bat izan zen. 1922an Egiptoko Luxor hiriaren aurrealdean dagoen Erregeen Haranean Tutankhamon faraoiaren hilobia topatzeagatik nazioartean ospetsu bilakatu zen.",wiki
"Ida Lupino (Londres, 1918ko otsailaren 4a – Los Angeles, 1995eko abuztuaren 3a) Ingalaterran jaiotako aktore eta zinema zuzendaria izan zen. Berrogeita hemeretzi filmetan hartu zuen parte eta zazpi zuzendu zituen; emakumeen artean aitzindaria izan zen zuzendaritza lanetan. Telebistan ere aritu zen eta hainbat lanetarako gidoiak ere osatu zituen.
Ida lupino warner bros empresan lan egin zuen pelikula asko egiten.
Londresen jaio eta Los Angelesen hil. 77 urterekin hil egin zen.
Interpretazio karrera
Gurasoak Connie O'Shea aktorea (Connie Emerald ere deitua) eta Stanley Lupino musika aretoko artista izan ziren, italiar jatorriko antzerki artisten familia britainiarreko kidea.1918an jaio zen, eta ez 1914an, diote. biografia batzuk. Ida Lupino bere gurasoek eta lehen lehengusu batek, Lupino Lane-k, 1931n The Love Race filmarekin debuta egin zuen ikuskizunean sartzera animatu zuten.
Zuzendaritza ibilbidea
1940ko hamarkadaren amaieran eten ondoren, Lupinok atzealdeko lanetan interesa piztu zuen. Bere lehen zuzendaritza 1949an iritsi zen, Elmer Cliftonek bihotzekoa izan zuenean eta ezin izan zuen amaitu Not Wanted, film bat zuzendu zuen Filmways konpainiarentzat, Lupinok eta bere senarrak, Collier Young-ek sortua, aurrekontu txikiko filmak egiteko. Lupinok amaitu zuen filma. Ondoren, bere proiektuak zuzentzen joan zen, garai hartako Hollywoodeko emakumezko zinema zuzendari bakarra bihurtuz.3 5 Gizarte arazoei buruzko ""emakumezkoen"" lau filmen ondoren - tartean Outrage (1950), bortxaketari buruzko filma - Lupinok zuzendu zuen bere lehen lana filma, The Hitch-Hiker (1953), eta film beltza zuzendu zuen lehen emakumea izan zen. The Unknown Dimension seriearen kapitulu bat ere zuzendu zuen, ""The masks"" (1964) izenburupean. [Aipatu beharra dago] Lupinok askotan txantxetan esaten zuen aktore gisa ""pobreen Bette Davis"" baldin bazen, zuzendari gisa ""pobreen Don Siegel"" zela. 6 1952an, Lupino telebistako ""laugarren izarra"" izatera gonbidatu zuten. Four Star Television ekoiztetxea, Dick Powell, David Niven eta Charles Boyerrekin batera, Joel McCrea eta Rosalind Russell-en irteeraren ondoren
Telebistako lana
Lupinok 1950eko, 1960ko eta 1970eko hamarkadetan jarduten jarraitu zuen, eta urte horietan zuzendu zuen jarduera ia soilik telebistako produkzioetara zuzendu zen, hala nola Alfred Hitchcock Presents, The Twilight Zone, Have Gun Will Travel, The Donna Reed Show, Gilligan's Island, 77 Sunset Strip, The Investigators, The Ghost & Mrs. Muir, The Rifleman, Batman, Sam Benedict, Bonanza eta hain bat programetan.",txiki
"Ida Lupino (Londres, 1918ko otsailaren 4a – Los Angeles, 1995eko abuztuaren 3a) Ingalaterran jaiotako aktore eta zinema zuzendaria izan zen. Berrogeita hemeretzi filmetan hartu zuen parte eta zazpi zuzendu zituen; emakumeen artean aitzindaria izan zen zuzendaritza lanetan. Telebistan ere aritu zen eta hainbat lanetarako gidoiak ere osatu zituen.",wiki
"Ida Noddack, edo jaiotzez Eva Tacke, Wesele, Alemaniako herri batean jaio zen. 1896tik 1978arte bizi izan zen. 1921ean bere kimika tesia aurkeztu zuen. Bi urte beranduago, Berlin AEG (Berlineko enpresa bat) turbin enpresan bere lehenengo lana lortu zuen, Alemaniako industrian lehenengo emakumea izan zelako. Hala ere, Idak zientzian jardutea erabaki zuen. Berlineko laborategi batean lan egiten hasi zen. Laborategiko zuzendaria Walter Noddack (1893-1960) zen. 
Bere senarra Walter Noddack zen, eta 1926an ezkondu ziren, eta Idakek bere senarraren abizena jarri zuen. Hori zen, emakumeak beraien senarren izena hartzen zutelako.
Kimikaria eta fisikaria izateko ikasi zuen, eta horrela izan zen. Hiru aldiz nominatu zuten Nobel saria jasotzeko. 1931an Alemaniako kimika elkarte batek saritu egin zuen eta 1934. urtean berak eta bere senarrak kimika elkarte batengatik jaso zuten saria. 
Idak fisio nuklearra aipatu zuen lehen zientzialaria izan zen.",txiki
"Ida Noddack (Lackhausen, Alemaniar Inperioa, 1896ko otsailaren 25a - Bad-Neuenahr-Ahrweiler, Mendebaldeko Alemania, 1978ko irailaren 24a), bere ezkongabe izena Eva Tacke izanez, alemaniar kimikari eta fisikaria izan zen. Fisio nuklearra aipatu zuen lehen zientzialaria izan zen 1934ean. Bere senar Walter Noddack-ekin batera Renio elementua aurkitu zuen, 75 zenbaki atomikoa. Hiru aldiz izendatua izan zen Kimikako Nobel Sarira.",wiki
Igor Zubeldia  Erreala izeneko futbol talde batean jolasten duen jokalari profesional bat da. Azkoitian jaio zen eta bere ekipoko estadioa Donostian dago.,txiki
"Igor Zubeldia Elortza (Azkoitia, Gipuzkoa, 1997ko martxoaren 30a) futbolaria da. Erdilari edo erdiko atzelari moduan jokatzen du Errealean.",wiki
"Inbee Park Seul-en, Hego Korean, 1988ko Uztailaren 12an jaio zen. Golfista profesionala da. Munduko emakumezkoen golf rankingean lau aldiz izan da lehenengoa, 2013an, 2014an, 2015an eta 2018an.",txiki
"Bo-Gyung Ko, ezagunagoa Lydia Ko izenaz, (Seul, Hego Korea, 1997ko apirilaren 24a) Hego Korean jaiotako zeelandaberritar golflaria da. Emakumezkoen Munduko Golf Sailkapeneko lehen postuan egon zen 2015eko otsailaren 2tik ekainaren 14ra eta 2015eko urriaren 26tik 2017ko ekainaren 11ra.",wiki
"Inge Lehmann sismologo daniarra izan zen. Kopenhagen jaio zen, 1888ko maiatzaren 13an eta ibidem, hil zen 1993ko otsailaren 21an. Lurrikaren magnitudeak aztertu zituen eta Lurraren barne-nukleoa eta kanpo-nukleoa bereizi zituen. Bien arteko mugari Lehmann etenunea esaten zaio.
Inge Lehamann Alfred Georg Ludvig Lehmann psikologo esperimentalaren alaba zen. Hanna Adler-ek zuzendutako eskola pedagogiko aurrerakoira joan zen, bertan, neskak eta mutilak gai berdinak ikasten zituzten. Adler Niels Bohr-en izeba zen. Eskola amaitu ondoren, bere osasun-egoera txarragatik eten batzuk izan zituen. Hobetu zenean, Kopenhagen eta Cambridgen matematikak ikasi zuen. Urte batzuk pasa ondoren, Niels Erik Nørlunden geodesia laguntzaile izan zen eta honek Danimarka eta Groenlandiako behatoki sismologikoak sortzeko agindu zion.",txiki
"Inge Lehmann (Kopenhage, 1888ko maiatzaren 13a - ibidem, 1993ko otsailaren 21a) sismologo daniarra izan zen. Lurrikaren magnitudeak eta hauen ondorioen inguruko lehenengo probak egin zituen eta Lurraren barne-nukleoa eta kanpo-nukleoa bereizi zituen. Bien arteko mugari Lehmann etenunea esaten  zaio.",wiki
"Iqbal Masih (1983-1995) ume pakistandar bat izan zen, haurren esplotazioaren aurka borrokatu zena.",txiki
"Iqbal Masih (urduz: اقبال مسیح‎) (Muridke, Pakistan, 1982 – Lahore, Pakistan, 1995eko apirilak 16) ume langilea, sindikalista eta aktibista izan zen. Pakistango tapiz lantegietako haur esklaboen askatasunaren ikur bihurtu zen.",wiki
"Irena Selder edonor erreskatatzeko lelopean jaiotako erizain poloniarra zen, edonor erreskatatu nazionalitatea edo erlijioa edozein izanda ere.",txiki
"Irena Stanisława Sendler edo Sendlerowa (Otwock, Varsovia, 1910eko otsailaren 15a - Varsovia, 2008ko maiatzaren 12a), ezizenez Varsoviako Ghettoko Aingerua, II. Mundu Gerran 2.500 bat haur judu salbatzen lagundu zuen erizaina izan zen. Azkenean eman ez bazioten ere, 2007ko Bakearen Nobel Sarirako hautagai izendatu zuten.",wiki
Irina Priválova errusiar atleta ohi bat da.,txiki
"Margarita Anatólievna Ponomariova edo Margarita Khromova, errusieraz Маргарита Анатольевна Пономарёва (Balkhax, Kazakhstango Sobietar Errepublika Sozialista 1993ko ekainaren 19a – San Petersburgo, Errusia, 2021eko irailaren 16a) Kazakhstandar-errusiar atleta izan zen, 4x 400 metro erreleboetan espezializatua. Proba horretan txapeldunordea izan zen 1963ko Munduko Txapelketan.",wiki
"Irene Joliot Curie 1897. urtean jaio zen, irailaren 12an. Parisen, Frantzian jaio zen. Irene 58 urterekin hil egin zen, 1956 eko martxoaren 17an; leuzemiagatik. Bere gurasoak Marie Curie eta Pierre Curie ziren. 1926 urteko urriaren 9 an ezkondu egin zen Frederik Joliot-ekin. Irene fisikaria, kimikaria, zientzialaria, katedraduna, politikaria eta fisikari nuklearra izan zen. Baita ere nobel sari bat irabazi zuen.",txiki
"Irène Joliot-Curie, jaiotzez Irène Curie, (Paris (Frantzia), 1897ko irailaren 12a - Paris (Frantzia), 1956ko martxoaren 17a) frantziar fisikari eta kimikaria izan zen eta, 1935ean, Kimikako Nobel saria lortu zuen.",wiki
"Iñigo Martinez Berriodi (Ondarroa, Bizkaia) 1991ko maiatzaren 17an jaio zen. Euskal Herritar futbolari profesional eskertia da. Oraintxe bertan Athletic-eko jokalari profesionala da eta espainiako selekzioan ere jolastu du. Athletic-en egon baiño lehenago Real Sociedaden egon zen baina 2018-ko urtarrilaren 30etik, ondoren Athletic-eko futbolaria da.",txiki
"Iñigo Martinez Berridi (Ondarroa, Bizkaia, 1991ko maiatzaren 17a) Euskal Herritar futbolari profesional ezkertia da. Barça taldean jokatzen du, erdiko atzelari lanetan. Realaren harrobian aritutako jokalaria da, eta 2011ko abuztuan egin zuen debuta Realaren lehen taldearekin. 2018ko urtarrilaren 30az geroztik Athleticeko jokalari bilakatu zen. 2023ko uztailean Barçarekin sinatu zuen.",wiki
"Ja Morant Estatu Batuetako saskibaloi jokalari ospetsu bat da, eta Gaur egun Memphis Grizzlieseko ekipoan jolasten du NBAn.",txiki
"Temetrius Jamel Morant, Ja Morant izenaz ezagunagoa, (Dalzell (Hego Carolina), 1999ko abuztuaren 10a - ) Estatu Batuetako saskibaloi jokalaria da eta gaur egun, Memphis Grizzlies taldearentzat jolasten du NBAn. Ja Morant 1999ko abuztuaren 10ean jaio zen Dalzell, Hego Carolinan, dagoeneko 21 urte ditu.
2019ko NBAko draftean Memphis Grizzlies taldeak hautatu zuen bigarren postuan. Horrez gain, 2020ko NBAko urteko “Rookie” jokalariaren saria jaso zuen.",wiki
"Jack London idazle estatubatuar bat izan zen. Bere lan literarioetako asko naturan, lurrean eta itsasoan bizitako bere abentura propioetan daude oinarrituta. London da idazle estatubatuarren artean gehien itzuli den autoreetako bat. Haren liburuak 70 hizkuntza baino gehiagotara itzuli dira, euskara barne.",txiki
"Jack London (San Frantzisko, Kalifornia, Ameriketako Estatu Batuak, 1876ko urtarrilaren 12a - Glen Ellen, Kalifornia, Ameriketako Estatu Batuak, 1916ko azaroaren 22a) idazlea, kazetaria eta gizarte ekintzailea izan zen. Letagin zuri eta Oihanaren deia eleberriengatik da ezaguna bereziki.",wiki
"Jacques-Yves Cousteau XX. mendeko itsasgizon eta zientzialari frantses bat zen, itsasoari buruzko ikerketak egin zituena eta liburu eta dokumental ospetsu ugariren egilea. Urpekaritzan aritzeko erabiltzen den ekipo autonomoa asmatu zuen, hau da, aire-bonbona eta arnasgailua dituena.
Cousteau kapitain edo komandantea mundu osoan bihurtu zen ospetsua Calypso izeneko bere itsasontziarekin telebistarako egin zituen dokumentalengatik. Dokumental horiek jende askori ezagutarazi zion itsaspeko mundu ezkutua. Noizbait esan zuen lehenago edo geroago gizakia urpean biziko dela eta han lan egingo duela.",txiki
"Jacques-Yves Cousteau (Saint-André-de-Cubzac, Gironda, 1910eko ekainaren 11 – Paris, 1997ko ekainaren 25a) itsasgizon, militar, esploratzaile, ekologista, dokumentalgile, zientzialari, argazkilari eta ikerlari frantziarra izan zen.",wiki
"Jamie Anderson snowboard kirolaria da, slopestyle eta big air espezialitateetan, munduko onenetako bat eta Joko Olinpikoetan parte hartu izan du. 1990ko irailaren 13an jaio zen eta South Lake Tahoe, Estatu Batuetan (Kalifornian) bizi da.",txiki
"Emakumezkoen estilo askeko jaitsiera 2022ko Neguko Olinpiar Jokoetako snowboardean otsailaren 5 eta 6an jokatu zen Zhangjiakouko Genting eski estazioan. 
Jamie Andersonek aurreko bi estilo askeko jaitsiera probak irabazi zituen Joko Olinpikoetan, 2014an eta 2018an, eta 2022ko Olinpiar Jokoetarako sailkatu zen titulua defendatzeko. Laurie Blouin 2018ko zilarrezko domina eta Enni Rukajärvi brontzezko domina ere Joko Olinpikoetan sailkatu ziren. 2021-22 Snowboardeko Munduko Kopan hiru slopestyle proba baino ez ziren egin Olinpiar Jokoen aurretik. Kokomo Murase zen liderra, Melissa Peperkamp eta Reira Iwabuchi atzetik zituela. Zoi Sadowski-Synnott da 2021eko munduko txapelduna, eta Jamie Anderson eta Tess Coady dira zilarrezko eta brontzezko dominak, hurrenez hurren. Zoi Sadowski-Synnott X Games 2022 sarietako irabazlea ere bada, Jamie Anderson eta Miyabi Onitsukaren aurretik.
Zoi Sadowski-Synnottek urrezko domina irabazi zuen, Zeelanda Berriko lehen pertsona bihurtuz neguko urrezko domina olinpiko bat irabazi zuena. Julia Marino estatubatuarrak eta Tess Coady australiarrak zilarra eta brontzea irabazi zituzten, hurrenez hurren. Marino eta Coadyrentzat lehen domina olinpikoa izan zen.",wiki
"Jane Austen ingelesezko literaturako idazlerik ospetsuenetako bat da, baina baita munduko eta garai guztietako literaturgilerik handienetakoa ere.  XVIII. mendean jaio zen, 1775ean zehazki, eta XIX. mendean hil, 1817an. Beraz, 41 urtez bizi izan zen. 
Oso gazte zelarik hasi zen idazten, 1787 eta 1793 artean familia giroan irakurtzeko moduko idazlanak idatzi zituen. Baina literaturaren historiara igaroko ziren lanak geroago idatziko zituen. Bere lanik entzutetzuenak nobelak dira. Nobela horiek izan zuten arrakastarik esker bere poema batzuk eta eskutitz batzuk ere argitaratu ziren gero.
Austen familia nekazaritza giroko nobleziaren kide zen, errentak kobratzetik bizi zen jendea, eta testuinguru horretan kokatu zituen bere istorio guztiak. Jane Austenen eleberrietan protagonismo handia zeukaten emakume gazteek eta euren ezkontzen inguruan sortzen ziren kezkak eta gatazkatxoak nobelaren mamia izaten zen.  Izan ere, garai haietan, alabak zituzten familien ardura nagusienetako bat zen alabak ""ondo"" ezkontzea. Austenen lanak eragin handia izan du literaturaren historian eta, batez ere, nobela modernoaren garapenean. Horrelako familien giroa ezagutzeko aukera eman zigun Jane Austenek, eta nahiz eta denbora oso luzea igaro den, oraindik ere gustura irakurtzen diren eleberriak dira.",txiki
"Jane Austen (Steventon, Hampshire, 1775eko abenduaren 16a – Winchester, Hampshire, 1817ko uztailaren 18a) idazle britainiar ezaguna da. Itxuraz bizimodu lasaia eta orekatsua eraman zuen. Sense and sensibility eta Harrotasuna eta aurrejuzguak (ingelesez, Pride and Prejudice) ditu lanik ezagunenak.
Bere familia nekazaritza giroko nobleziaren kide zen, errentak kobratzetik bizi zen jendea, eta testuinguru horretan kokatu zituen bere istorio guztiak, beti ere bere protagonistaren ezkontzaz dihardutenak. Bere lanak eragin handia izan du literaturaren historian eta, batez ere, nobela modernoaren garapenean.  
Haren idazlanak behin baino gehiagotan moldatu dituzte zinemarako: tartean, 1940ko Pride and prejudice Robert Z. Leonard-ek zuzendua, 1995ko Sense and sensibilty, Ang Lee-k zuzendua, 2005eko Pride and prejudice Joe Wirgth-ek zuzendua eta 2016an estrainatutako Love & friendship With Stillman-ek zuzendua.",wiki
"Jane Goodall zientzialari, naturalista eta primatologo britainiar bat da, txinpantzeei buruz egindako ikerlanengatik ezaguna. Hainbat urte igaro ditu Afrikako ekialdean, Tanzanian(Gombe) zehazki, txinpanzeak ikertzen; haren lanak oso baliotsuak izan dira txinpantzeak ezagutzeko.",txiki
"Dame Jane Goodall (Londres, 1934ko apirilaren 3a - ) naturalista, aktibista eta primatologo ingelesa da. Bere bizia tximinoen jokabidea ikertzen eman du Afrikan. Etologian doktorea Cambridgeko Unibertsitatean eta honoris causa doktorea munduko 45 unibertsitate baino gehiagotan. Nazioarteko 100 sari baino gehiago lortu ditu,",wiki
Jane Marcet zientzia liburu idazlea izan zen. Londresen jaio eta hil egin zen (1769-1858) 89 urterekin. Jane hamabi anaien artean nagusiena izan zen. Bere gurasoak nazionalitate ezberdina zuten: aita  suitzarra zen eta ama britaniarra.,txiki
"Jane Marcet (Londres, 1769ko urtarrilaren 1a - 1858ko ekainaren 28a) zientzia liburuen idazle eraberritzailea eta dibulgatzailea izan zen.",wiki
"Jasone Osoro Igartua, 1971ko abuztuaren 12an jaio zen, Elgoibarren, Gipuzkoan, San Lorentzo auzoan zehazki. Euskal Herriko idazle ezagunetariko bat da, izan ere, ume eta gazteentzako liburu ospetsu asko idatzi ditu. Literatura munduan egiten du lan.",txiki
"Jasone Osoro Igartua (Elgoibar, Gipuzkoa, 1971ko abuztuaren 12a - ) euskal idazlea da. Informazio Zientzietan lizentziaduna da eta ondoren, Zine Gidoigintzari buruzko gradu-ostekoa egin zuen Bartzelonan. Kazetaria da ikasketaz eta prentsan ez ezik, telebistan ere aritu izan da gidoigile. Literaturari dagokionean, Tentazioak eta Korapiloak ipuin liburuak, Isadora Duncan (estatubatuar dantzariaren biografia) eta Greta zein 12etan bermuta eleberriak idatzi ditu. Gaztetxoentzat Jara, Ezekiel eta Eskularru beltzak bildumak ditu. 2014ko otsailetik 2018ko martxora arte Euskal Idazleen Elkarteko lehendakaria izan zen.",wiki
"Jeannette Pickering Rankin (Montana, Ameriketako Estatu Batuak, 1880ko ekainaren 11 – Kalifornia, Ameriketako Estatu Batuak, 1973ko maiatzaren 18a) politikaria eta emakumeen eskubideen aldeko aktibista izan zen. Kargu federal bat izan zuen lehenengo emakumea izan zen. Lehen emakumea izan zen Ameriketako Estatu Batuetako Ordezkarien Etxerako hautatua izaten. Lehen Mundu Gerra zela eta, bera izan zen bakarrenetakoa, beste 50 legegilerekin batera, 1917an Alemaniari gerra deklaratzearen aurka bozkatu zuena. Bigarren Mundu Gerran ez sartzeko botoa eman zuen bakarra izan zen biltzarrean. Vietnamgo Gerraren aurkako erresistentzia gidatu zuen.

1902an graduatu zen.",txiki
"Jeannette Pickering Rankin (Montana, Ameriketako Estatu Batuak, 1880ko ekainaren 11 – Kalifornia, Ameriketako Estatu Batuak, 1973ko maiatzaren 18a) politikaria eta emakumeen eskubideen aldeko aktibista izan zen. Kargu federal bat izan zuen lehenengo emakumea izan zen. Lehen emakumea izan zen Ameriketako Estatu Batuetako Ordezkarien Etxerako hautatua izaten. Lehen Mundu Gerra zela eta, bera izan zen bakarrenetakoa, beste 50 legegilerekin batera, 1917an Alemaniari gerra deklaratzearen aurka bozkatu zuena. Bigarren Mundu Gerran ez sartzeko botoa eman zuen bakarra izan zen biltzarrean. Vietnamgo Gerraren aurkako erresistentzia gidatu zuen.",wiki
Jennifer Azzi 1968ko abuztuaren 31an jaio zen Tennesseen (Estatu Batuetan) AEBtako saskibaloi entrenatzaile ohia da. Azkena San Frantziskoko Unibertsitateko emakumezkoen taldeko entrenatzailea .,txiki
"Giza eboluzioa prozesu ebolutiboa da primateen historiaren barruan. Homo sapiensa hominidoen familiatik bereizitako espezie gisa agertzea deskribatzen du, tximino handi guztiak barne hartzen dituen prozesua. Prozesu horrek giza bipedismoaren, trebetasunaren eta hizkuntza konplexuaren ezaugarriak mailaz maila garatzea ekarri zuen, baita beste hominino batzuekiko mestizajea ere. Giza eboluzioa ez zen lineala izan, korapilatua baizik. Giza eboluzioaren azterketak hainbat diziplina zientifiko hartzen ditu, hala nola antropologia fisikoa eta ebolutiboa, paleontologia eta genetika.
Primateak beste ugaztun batzuengandik bereizi ziren duela 85 milioi urte inguru, Goi Kretazeoan, eta haien lehen fosilak duela 55 Ma baino gehiago agertu ziren, Paleozenoan. Denboraren poderioz, primateen barruan hainbat klado sortu ziren, tximinoen superfamiliara iritsi zirenak, bertatik hominidoen eta giboien familiak sortu zirelarik, 15 eta 20 milioi urte artean banatu zirenak. Hominido afrikarrak eta asiarrak (orangutanak barne) 14 Ma inguru banatu ziren. Hominidoak (australopitecina eta panina subtribuak barne) gorillini tributik (gorilak) 8-9 Ma artean bereizi ziren; australopitezinoak (gizakien arbaso bipedo desagertuak barne) 4-7 mya dituen Pan generotik (txinpantzeak eta bonoboak) bereizi ziren. Homo generoaren lehen arbaso ezaguna H. habilis izan zen, duela 2 Ma baino gehiago agertu zena; anatomikoki modernoak diren gizakiak, berriz, duela 300.000 urte inguru sortu ziren Afrikan.",wiki
"Jennifer Anne Doudna Washington, Estatu Batuetan 1964ko otsailaren 19an jaio zen, 57 urte ditu gaur egun eta Hilon bizi da gaur egun. Ezkonduta dago, Jamie H.D. Caseekin eta dakien hizkuntza bakarra ingelesa da. Bera biokimikari famatua da ere.",txiki
"Jennifer Anne Doudna (Washington, Estatu Batuak, 1964ko otsailaren 19a) biokimikari estatubatuarra da, Kaliforniako Unibertsitatean Berkeleyn Kimika eta Biologia Zelular eta molekularreko katedraduna.1997az geroztik Howard Hughes Medical Institute-ko (HHMI) ikertzailea da eta 2018tik Gladstone Institutuetako ikertzaile nagusiaren kargua du eta San Frantzisko Kalifornia Unibertsitateko irakaslea ere bada.   2020an Kimikako Nobel Saria jaso zuen ""edizio genetikorako metodo bat garatzeagatik"". Emmanuelle Charpentierrekin partekatutako saria.",wiki
"Jennifer ""Jenni"" Hermoso Fuentes (Madril, 1990eko maiatzaren 9a) espainiar futbolaria da.",txiki
"Jennifer Hermoso Fuentes, ezagunagoa Jeni Hermoso izenaz (Madril, 1990eko maiatzaren 9a) madrildar futbolari profesionala da. Zentrokide edo aurrelari jokatzen du Mexikoko Emakumezkoen MX Ligako Pachucan. 2012tik Nazioartekoa da, Espainiako selekzioarekin, eta selekzioaren goleatzaile historiko handiena da.Hainbat komunikabidek eta kirol-espezialistek Espainiako futboleko jokalari onenetakotzat jotzen dute, eta Champions League irabazi zuen Bartzelona Futbol Klubarekin (2021), zazpi liga-txapelketa irabazi zituen: Bartzelona Futbol Klubarekin (2014, 2015, 2020, 2021, 2022), Madrilgo Rayo Vallecanorekin (2011) eta Atletico Madril (2019) eta bost Erregina Kopa Bartzelonarekin. Frantziako Kopa ere irabazi zuen Paris Saint-Germain  taldearekin. Gainera, bost aldiz irabazi du Espainiako golegile nagusiaren saria. Goleatzaile emankorra izan zen 2020an, eta Bartzelona Futbol Klubeko jokalari historiko nagusia bihurtu zen, Madrileko Sonia Bermúdez Trianoren 123 golak gainditu ondoren. 2021ean Zilarrezko baloia jaso zuen.2023ko abuztuaren 20an 2023ko Emakumezkoen Munduko Futbol Txapelketa irabazi zuen Espainiako Emakumezkoen Futbol Selekzio Absolutuarekin, hiru gol eta 2 pase eginda. Txapelketako Zilarrezko Baloia eskuratu zuen. 
2023ko Emakumezkoen Munduko Futbol Txapelketan Espainiako selekzioaren partaide izan zen Australian eta Zeelanda Berrian. Espainiako emakume futbolariek bere historian lehen aldiz Munduko Txapeldunak izatea lortu zuten finalean Ingalaterrari irabazita.",wiki
"Jeronimo Ipar Amerikako amerindiarren arteko apatxe herriko gerlari txirikahua bat izan zen. Apatxeak Mexiko iparraldean eta gaur egun AEBetako hego-mendebaldea den horretan bizi ziren. Jeronimok bere tribuaren lurraz jabetu nahi zuten kolono eta soldadu mexikar eta estatubatuarren aurka borrokan pasatu zuen bizitzaren zatirik handiena.
Jeronimo 1829ko ekainean jaio zen orduan Mexikoren parte zen Arizonako hego-ekialdeko alderdi batean. 17 urte zituela bere tribuko gerlarien kontseiluko kide bihurtu zen eta apatxeen eta mexikarren arteko borroketan parte hartu zuen. 1858an mexikarrek ama, emaztea eta seme-alabak hil zizkioten. Mendekatu nahirik, Jeronimo are basatiago borrokatu zen. Bere trebetasunak eta kemenak buruzagi bihurtu zuten.
AEBko gobernuak 1874an Jeronimo eta beste 4.000 apatxe Arizonako erreserba batera joatera behartu zituzten. Han sarritan aurkitzen ziren janaririk gabe eta beraien ohitura tradizionalak debekatu egiten zizkieten. Jeronimok eta bere jarraitzaileek erreserba utzi eta 10 urte baino gehiagoz Arizonako kolonoen kontrako eraso bortitzak burutu zituzten. 1886an eman zuen amore eta bera eta bere jarraitzaileak Floridara bidali zituzten preso, gatibu-lanak egitera behartuta. 1894an Oklahomako lurraldean zegoen Fort Sillera eraman zuten. Han hil zen 1909ko otsailaren 17an.",txiki
"Jeronimo —jatorrizko izena, txirikahua hizkuntzaz, Goyaałé, «aharrausi egiten duen hori»— (1829ko ekainaren 16a – 1909ko otsailaren 17a) apatxeen buruzagi izan zen, hau da, Ameriketako jatorrizko herrietako kidea. Jeronimo ezizena mexikarrek jarri eta berak guda izen gisa hartu zuen.",wiki
"Jess Wade, berez, Jessica Alice Feinmann Wade deitzen da. 1988an jaio zen,  Erresuma Batuan (Londres). Bertan egiten du lan, laborategi batean, fisikaria da eta. (Imperial College Londoneko Blackett Laboratory). 2017an Wadek IOM3 Robin Perrin zientzian materialen saria irabazi zuen.",txiki
"Jessica Alice Feinmann Wade (1988, Londres, Erresuma Batua) Imperial College Londoneko Blackett Laboratory laborategiko britainiar fisikaria da. Berak, batik bat, polimeroetan oinarritutako argia emititzen duten diodoak (OLED) ikertzen ditu. Era berean, bere konpromiso publikoagatik esanguratsua da, bera baita STEMeko enbaxadore, bere asmoa zientzia fisikoaren inguruko kultura aldaketa bat sustatu nahi baitu, batez ere fisika emakumeen artean sustatuz. Hala wikipediako ""gender bias on Wikipedia"" proiektuan hartzen du parte, berdintasuna sustatzearren. 2017an Wadek IOM3 Robin Perrin Zientzia Materialen Saria irabazi zuen.",wiki
"Jesse Owens atleta estatubatuar bat izan zen, urrezko lau domina irabazi zituena 1936ko Olinpiar Jokoetan. Momentu hartan, haren lorpenak garrantzitsuak izan ziren, bai harentzat eta baita beste pertsona askorentzat ere. Izan ere, Jokoak Berlinen izan ziren, Alemanian, Adolf Hitler buruzagi nazia boterean zegoelarik; bandera naziek estaltzen zuten kirol-zelaia. Nazien ustez, atleta zuriak ziren onenak, baina Owensek erakutsi zien oker zeudela, bera beltza baitzen.
James Owens Oakville hirian jaio zen (AEB), 1913ko irailaren 12an. Cleveland hirira joan zen geroago bere familiarekin, aukera hobeen bila.
Jessek gazterik lortu zuen ospea atletismoan. 1928an errekorrak ezarri zituen altuera-jauzian eta luzera-jauzian. 1933an, bigarren hezkuntza egiten ari zela, beste hiru marka hautsi zituen. Ondoren, Ohioko Estatuko Unibertsitatera joan zen.
Olinpiar Jokoetan, Owensek urrezko domina lortu zuen luzera-jauzian, 100 eta 200 metroko lasterketan eta 4 x 100 metroko taldekako errelebo-lasterketan. Marka berriak ezarri zituen Olinpiar Jokoetan, eta baita mundu-mailan ere.
Owens 1937an bukatu zuen unibertsitatea, eta Illinoisko Atletismo Batzordearentzat aritu zen lanean. Geroago, gazteen orientaziorako ekintzetan murgildu zen. Borondate oneko bisitak ere egin zituen Asiako herrialdeetara, Estatu Batuetako gobernuarentzat. 1980ko martxoaren 31n hil zen.",txiki
"James Cleveland ""Jesse"" Owens (Oakville, Alabama, 1913ko irailaren 12a - Tucson, Arizona, 1980ko martxoaren 31) atleta estatubatuarra izan zen, lasterketa laburretan eta luzera jauzian espezializatua.
Nazioartean ospe handia lortu zuen, Berlingo Olinpiar Jokoetan lau urrezko domina irabazi zituelako.",wiki
"Jiang Yuyuan 1991ko azaroaren 1ean Liuzhoun, Guangxin jaiotako gimnasta profesional erretiratua da.",txiki
"Jiang Yuyuan (Liuzhou, Txina, 1991ko azaroaren 1 - ) gimnasta artistiko txinatarra da, olinpiar txapelduna 2008ko taldekako lehiaketan, eta munduko txapeldunordea 2007an taldeka eta 2010ean sailkapen nagusian.
2007an Stuttgarten ospatutako Munduko Txapelketan zilarra lortu zuen taldekako lehiaketan, estatubatuarren atzetik geratuz.
2008an Pekinen ospatutako joku olinpikoetan urrezko domina irabazi zuen taldekako lehiaketan, Estatu Batuen eta Errumaniaren aurretik geratuz.
2010ean Rotterdamen ospatutako Munduko Txapelketan zilarrezko domina lortu zuen banakako lehiaketa orokorrean, Aliya Mustafina errusiarraren ondoren eta brontzezkoa taldekako lehiaketan. Errusia eta Estatu Batuen atzetik geratu zen.",wiki
"John Lennon abeslari ingeles bat izan zen, 60ko hamarkadako The Beatles pop taldeko kidea. Taldea banandu ondoren, bakarkako karrera arrakastatsua ere izan zuen, 1980an hil zuten arte.
John Winston Lennon Ingalaterrako Liverpool hirian jaio zen 1940ko urriaren 9an, Bigarren Mundu Gerrako alemaniarren bonba eraso baten erdian. Aitak familia utzi ondoren, bere izeba Mimik hazi zuen. Johnek 17 urte zituenean ama hil zitzaion istripu batean.
Ingalaterrarentzat garai zailak izan ziren gerra sasoia eta gerraostea. Jende asko hil zen eta janaria eta arropa mugatu zituzten. 50eko hamarkada amaieran nerabeek askatasun berri bat aurkitu zuten gerraren tristura eta zoritxarretik kanpo. Haien diskotekak, moda eta musika zituzten. Johni artea eta musika interesatzen zitzaizkion. Hamabost urte zituela Quarrymen izeneko pop talde bat sortu zuen. Liverpoolen arte eskola batera ere joaten zen.",txiki
"John Winston Lennon (Liverpool, Ingalaterra, 1940ko urriaren 9a - New York, Estatu Batuak, 1980ko abenduaren 8a) The Beatles taldeko kantaria eta abesti askoren konpositorea izan zen. The Beatles taldearen sortzaile eta partaide izan zen. Gitarra jotzen zuen eta taldeko kanta gehienak ondu zituen, Paul McCartney-rekin batera. XX. mendeko kantu ezagunenen sortzailea izan zen.",wiki
"Josefa Molera Mayo (Izaba, 1921eko urtarrilaren 23a - Madril, 2011ko iraila) kimikan doktorea eta ikerketa-irakaslea izan zen. Espainiako CSICen lan egin zuen eta geroago Kimikako Nobel saria lortu zuen Cyril Norman Hinshelwood irakaslearekin ikasi zuen.
Gas-likido erako kromatografiaren bidez erreakzio kimikoen analisia egiteko metodologietan aitzindarietako bat izan zen. Ardo eta alkoholdun edarietan erabili zuen metodologia hori, eta patente bat erregistratu zuen geroago metodologia horrekin. Espainiako Kromatografia taldea sortu zuen 1973. urtean.",txiki
"Josefa Molera Mayo (Izaba, 1921eko urtarrilaren 23a – Madril, 2011ko irailaren 3a) kimikan doktorea eta ikerketa-irakaslea izan zen. Espainiako CSICen lan egin zuen eta geroago Kimikako Nobel saria lortu zuen Cyril Norman Hinshelwood irakaslearekin ikasi zuen.
Gas-likido erako kromatografiaren bidez erreakzio kimikoen analisia egiteko metodologietan aitzindarietako bat izan zen. Ardo eta alkoholdun edarietan erabili zuen metodologia hori, eta patente bat erregistratu zuen geroago metodologia horrekin. Espainiako Kromatografia taldea sortu zuen 1973. urtean.Oztopo asko gainditu behar izan zituen: bekaduna izan zen, laguntzailea, irakaslea, idazkaria, ikertzailea eta zuzendaria. 17 medikuntza tesi eta 76 ikerkuntza lan argitaratu zituen. Horrela sari asko irabazi zituen, CSICeko Alfonso X el Sabio saria, Perkin Elmer Hispania saria, gas kromatografiari buruzko lanik onenarena eta Kimika eta Fisika Espainiako Erret Elkartearen Domina, esaterako.",wiki
"Josefa Purificación Bolinaga Ugarte, ezagunago Josefina Bolinaga gisa, idazle eta poeta bizkaitarra. Batez ere haur literaturaren lanak idatzi zituen. Haren bizitzari buruzko datu asko ez dira ezagutzen. Frankismoaren errepresioa eta zentsura pairatu zituen.",txiki
"Josefa Purificación Bolinaga Ugarte, ezagunagoa Josefina Bolinaga gisa, (Balmaseda, 1880–?, 1965) 27ko Belaunaldiko maistra, idazle eta poeta bizkaitarra. Batez ere haur literaturaren lanak idatzi zituen. Haren bizitzari buruzko datu askorik ez da ezagutzen. Frankismoaren errepresioa eta zentsura pairatu zituen.",wiki
"Josefina Castellví i Piulachs (Bartzelonan, 1935eko uztailaren 1a - ). Mediku baten eta etxeko andrea baten alaba zen. Ozeanografian espezializatu zen.
1994an urreko domina eman zioten. 2010. urtetik “Verano de Andorra-ren” unibertsitateko presidentea da. 2013an “Cataluñako generalitateko kultura” saria irabazi zuen. 2014an Cataluñako “Consejo Asesor para el Desarrollo Sostenible-ko”, presidentordea izendatu zuten. 2015ean August Pi i Sunyer domina jaso zuen.",txiki
"Josefina Castellví i Piulachs (Bartzelonan, 1935eko uztailaren 1a - ), kataluniar itsas biologo eta ozeanografoa da. Horretaz gain, CSIC ikerkuntza zentroko irakaslea ere bada. Besteak beste, Antartikan egindako ikerketengatik da ezaguna.",wiki
"Josep Guardiola 
Kataluniako entrenatzaile/jokalari bat da.",txiki
"Josep Guardiola Sala edo Pep Guardiola (Santpedor, Bages, Katalunia, 1971ko urtarrilaren 18a) futboleko jokalari ohia eta entrenatzailea da. Gaur egun, Manchester City taldearen entrenatzailea da.
Jokalari lanetan, 1992an UEFAko Txapeldunen Liga irabazi zuen FC Barcelonarekin, eta era berean talde horrekin Espainiako Liga 6 aldiz eta Kopa birritan eskuratu zuen.
Entrenatzaile lanetan, birritan irabazi du UEFAko Txapeldunen Liga, behin Kluben Munduko Txapelketa, birritan Espainiako Liga, behin Espainiako Errege Kopa, hirutan Alemaniako Liga, bitan Alemaniako Kopa, eta behin Ingalaterrako Ligako Kopa.
Assemblea Nacional Catalana eta Òmnium Culturaleko kidea da, eta behin baino gehiagotan Kataluniaren independentziari babesa erakutsi dio. 2015eko uztailean, Kataluniako hauteskundeetarako Junts pel Sí zerrenda independentista bateratua itxiko zuela eman zen aditzera, era sinbolikoan soilik.",wiki
"Afrika kontinente bat da. Munduko hirugarren kontinentea, handitasunari begiratzen badiogu: 30 milioi km² baino gehiago ditu; bestela esanda, munduko lurren bostena (1⁄5) hartzen du.
Honako mugak ditu: mendebaldean, Ozeano Atlantikoa; ekialdean, Indiako ozeanoa; ipar-ekialdean, Itsaso Gorria; eta iparraldean, Mediterraneo Itsasoa.
Afrikak 1.100 milioi biztanletik gora ditu, munduko biztanleen %20; eta 54 estatutan banatuta dago.",txiki
"Afrika munduko kontinenterik handienetan hirugarrena da, Asiaren eta Amerikaren atzetik; eta jendetsuenetan bigarrena, Asiaren atzetik. 30,3 milioi km2 ditu, inguruan dituen uharteak barne, Lurraren azaleraren % 6 eta lur lehorraren % 20. 2016an, 1.200 milioi biztanle zituen, munduko biztanleen % 16. Afrikak mugakide ditu Mediterraneoa iparraldean, Suezko istmoa eta Itsaso Gorria ipar-ekialdean, Indiar Ozeanoa hego-ekialdean, eta Ozeano Atlantikoa mendebaldean. Kontinentearen parte dira Madagaskar eta beste uhartedi batzuk. 54 estatu burujabe, bederatzi lurralde eta de facto independente diren baina nazioarteko onarpen osorik gabeko beste bi estatu ditu. Kontinentearen eremurik handiena, eta herrialde gehienak, Ipar hemisferioan daude; baina beste zati handi bat eta herrialde batzuk, ordea, Hego hemisferioan. Era berean, Lurraren lau hemisferioetan dagoen kontinente bakarra da.
Afrikako biztanleria kontinente guztien artean gazteena da: 2012an, adinaren mediana 19,7 urtekoa zen, munduko mediana 30,4 zelarik. Aljeria da Afrikako herrialderik zabalena azalerari dagokionez, eta Nigeria da biztanle gehien duena. Afrika, eta bereziki Ekialdeko Afrika, Hominidae kladoaren eta giza eboluzioaren jatorrigunea izan zen. Izan ere, Afrikan aurkitu dira gizakien lehen arbasoak, bai eta ondorengo beste ahaide batzuk ere, orain dela 7 milioi urtekoak; tartean daude Sahelanthropus tchadensis, Australopithecus africanus, A. afarensis, Homo erectus, Homo habilis eta Homo ergaster. Homo sapiensik zaharrena Etiopian aurkitu da, orain dela 200.000 urte datatua.Askotariko klimak ditu, eta kontinente bakarra da iparraldean eta hegoaldean klima epelak dituenak. Ekuatoreak zeharkatzen du eta barnean hainbat basamortu, baso tropikal eta kostaldeko eremu klimatiko ditu.Etnia dibertsitate oso handia du, bai eta kultura eta hizkuntza ugari ere. XIX. mendean, Europak ia Afrika osoa kolonizatu zuen. Egungo afrikar estatu gehienak XX. mendean hasitako Afrikako deskolonizazioaren ondorio dira. Afrikako estatuen artean Afrikar Batasuna lortzeko kooperazioa dago: erakundeak egoitza Addis Abeban du.",wiki
"Afrikako erliebea nahiko horizontala eta uniformea da; goi-ordoki oso zabalak ditu, ibai-arro handiak eta mendigune bakartu batzuk. Orografiaren ikuspegitik, Afrikak 600 metroko batez besteko altuera du; hau da, Ipar Amerikaren edo Hego Amerikaren antzera, baina Asiak (950 m) baino gutxiago; hori bai, beste kontinenteek ez bezala, ia ez du 3.000 m baino gehiagoko altueran dagoen lurralderik.
Kontinenteko iparraldea eta mendebaldea, oro har, beherago dago ekialdea eta hegoaldea baino. Bestalde, kontinenterik zaharrena da eta higadura handia jasan du. Horregatik, haren mendiak ez dira beste kontinenteetakoak bezain garaiak: urak eta haizeak milioika urtetan zehar higatu dituzte. 
Ekuatorea pasatzen da Afrikaren erdi-erditik. Horrek esan nahi du erdialdeko Afrika tropikoen artean dagoela eta klima beroa eta euritsua izaten duela urte osoan; tropikoen arteko lurraldeen iparralde eta hegoaldean, berriz, euri sasoia eta sasoi lehorra tartekatzen dira. Basamortuetan (Sahara, iparraldean; Kalahari eta Namibia, hegoaldean), aldiz, klima oso bero eta lehorra dago urte osoan.",txiki
"Afrika hirugarren kontinenterik handiena da. 30.244.050 km² dauzka eta Lurraren %20.3an hedatzen da.
Afrika eta Europa arteko muga Mediterraneo itsasoa da, Asiarekin, berriz, bere ipar-ekialdeko muturrean dagoen Suezko istmoaren bitartez lotzen da.
Iparraldeko muturretik, Tunisiako Ras ben Sakkatik, hegoaldeko muturrera, Hegoafrikako Agulhas lurmuturrera 8.000 km inguru daude. Mendebaldeko muturretik, Senegaleko Cap-Vert penintsulatik ekialdeko muturrera Somaliako Hafun lurmuturrera, berriz, 7.400 km.",wiki
"Aintzira edo lakua lurrez inguratuta dagoen ur eremu bat da. Aintzira gehienek ur geza dute, baina ur gazia dutenak ere badaude. Oso handiak direnean eta itsasoarekin konektatuta ez daudenean, itsasotzat hartzen dira: adibidez, Kaspiar itsasoa, berez, aintzira oso handia da. 
Aintzirek munduko ur gezaren % 1 baino gutxiago dute, baina ur gezako iturri oso garrantzitsuak dira. Munduko ur geza ia guztia izotz masa erraldoietan izoztuta dago, edo lur azpian lurperatuta. Aintzirek erabilgarri den ur gezaren % 98 baino gehiago gordetzen dute.",txiki
"Aintzira edo lakua lurrez inguratuta dagoen ur eremu bat da. Aintzira gehienek ur geza dute, eta gehiago daude Ipar hemisferioan Hego hemisferioan baino. Handiak direnean itsasotzat hartzen dira. Txikiei urmael edo umantzi deritze.
Aintzirak aztertzen dituen zientzia Limnologia da.",wiki
"Aintzira Handiak Kanada eta Estatu Batuen artean dauden bost laku dira. Mendebaldetik ekialdera, Superior aintzira, Michigan aintzira, Huron aintzira, Erie aintzira eta Ontario aintzira deitzen dira. Laku horiek garrantzitsuak dira bi herrialdeen ur-hornidurarako. Elkarrekin, Lurreko ur gezaren seirena baino gehiago dute. Hori nahikoa izango litzateke Estatu Batuak hiru metroko sakoneran murgiltzeko.
Aintzira Handiak Izotz Aroan sortu ziren. Duela 10.000 urtera arte, aintzira handietara iristen zen itsasarte bat zegoela esaten da. Gaur egun, San Laurendi ibaia besterik ez da geratzen. Leku batzuetan, itsasbehera eta itsasgora ere nabaritzen dira. Neguan, lakuak ia beti izoztuta egoten dira.
Aintzira Handiak ibai eta ubide bitartez lotuta daude. Itsasoarekin lotura bat ere badago San Laurendi ibaiaren bidez. Horrela, itsasontzi ozeanikoak 4.000 kilometro barneratu daitezke kontinentean. Beste kanal batek Aintzira Handiak New Yorkekin lotzen ditu. Hiri honek milioika biztanle ditu eta baita portu handi bat ere. Garraio-ibilbide horiek industria bultzatu zuten lakuetan.
Aintzirak inguratzen dituen eremuan jende asko bizi da, 80 milioi pertsona inguru. Chicago, Milwaukee, Detroit, Cleveland, Buffalo eta Toronto hiriak da aintzeren ur-ertzean.

Deutsch
English

Français",txiki
"Aintzira Handiak (ingelesez: Great Lakes, frantsesez: Grands Lacs) Ipar Amerikako ipar-ekialdean, AEB eta Kanadaren artean, elkarri loturik dauden bost aintzira zabal dira: Superior, Michigan, Huron, Erie eta Ontario. Azken honetatik behera abiatzen den San Laurendi ibaiak Ozeano Atlantikoarekin lotzen ditu. Munduko ur gezako aintzira multzorik handiena da: 244.160 km²-ko eremua eta 22.684 km³-ko bolumena. Izan ere, planetako ur gezaren % 20 inguru han dago.",wiki
Alazani Europakoibai bat da. Georgian jaiotzen da eta Azerbaijanen bukatzen da.,txiki
"Alazani ibaia (georgieraz, ალაზანი, Alazani; azerieraz, Qanıx) Georgiako eta Azerbaijango ibai bat da, Kaukason sortua, Tuxetia eskualdean. Kura ibaiaren ibaiadar nagusia da, Georgiatik ekialderantz doa, eta 351 kilometro egiten ditu.",wiki
"Amazonas Hego Amerikako ibairik luzeena da; aditu batzuen arabera, munduko ibairik luzeena ere bada. Luzean, 6.400 kilometro ditu. Andeetan du sorburua, Perun, eta, Kolonbia eta Brasil zeharkatu eta milaka ibai txikiagoren ura jaso ondoren, ozeano Atlantikoan itsasoratzen da, Brasilgo iparraldean. 
Hainbeste ibairen ura jasotzen duenez, munduan ur gehien duen ibaia da (hori esan nahi da munduko ibairik emaritsuena dela esaten denean).
Amazonas ibaiak eta haren ibaiadarrek (ibai nagusiari ura ematen dioten ibai txikiagoek) okupatzen duten lurraldeari ""Amazonasen arroa"" deitzen zaio. Oso lurralde laua da, klima tropikal beroarekin. Hego Amerikako oihan tropikalaren zati handi bat Amazonasen arroan dago, hain zuzen ere.
Amazonas izena Orellana esploratzaile espainiarrak eman zion, 1540. urtearen inguruan, ile luzea zuten indigenen aurka ibaiaren ertzean borrokatu zelako; indigena horiek amazonekin konparatu zituen, Antzinako Greziako emakume gerlariekin, alegia.

Amazonas arroan dagoen hiririk handiena Manaus da. Aspaldiko garaietan, inguruetan lortzen zen kautxuagatik zen ezaguna. Kautxua zuhaitz batetik ateratzen den zuku bat da, besteak beste autoen gurpiletako pneumatikoak egiteko erabiltzen dena; ur-botak, zirak, txikleak eta beste gauza batzuk egiteko ere erabiltzen da.",txiki
"Amazonas (gaztelaniaz: Río Amazonas; portugesez: Rio Amazonas), Hego Amerikan dagoen ibaia da. Munduko ibairik handiena da ur deskarga bolumenaren arabera, eta onartutako definizio gehienen arabera, munduko bigarren ibairik luzeena da, Nilo ibaiaren ondorenApurímac ibaiaren iturburuak Nevado Mismin ia mende batez Amazoniako iturririk urrunena bezala kontsideratuak izan ziren, 2014an eginiko ikerketa batek Peruko Rumi Cruz mendikateko Mantaro ibaiaren goiburuak zirela zehaztu zuen arte. Mantaro eta Apurímac ibaiek bat egiten dute, eta, beste ibaiadar batzuekin batera, Ucayali ibaia eratzen dute, aldi berean, Marañon ibaiarekin elkartzen dena Iquitosetik gora, Perun. Brasil ez diren herrialdeek ibai honi Amazoniako zurtoin nagusitzat hartzen dute. Brasildarrek, tarte honi, Solimões ibaia deitzen diote, Rio Negrorekin elkartu aurretik; Amazonia deitzen dutena Uren Topaketan eratzen da (portugesez: Encontro das Águas), Manausen, ibaiko hiririk handiena dena.
Batez beste segundoko 209.000 metro kubikoko deskargarekin -gutxi gorabehera 6.591 kilometro kubiko urteko, hurrengo zazpi ibai independenteen batura baino handiagoa- Amazoniak ozeanoko munduko ibai-deskargaren % 20 sortzen du. Amazoniako arroa munduko drainatze arrorik handiena da, 7.050.000 kilometro koadro inguruko azalerarekin. Brasilen dagoen ibaiaren drainatze-arroaren zatia beste edozein ibai-arrorena baino handiagoa da. Amazonia Brasilen sartzen denean, azkenean Ozeano Atlantikoan deskargatzen duen emariaren bosten bat baino ez du; hala ere, puntu horretan emari handiagoa du beste edozein ibaik baino.",wiki
"Amazonia munduko oihan tropikalik handiena da. Hego Amerikako iparraldean dago. Lurralde honek 6 milioi kilometro koadroko azalera du Amazonas ibaiaren eta haren ibaiadarren inguruan.
Amazonaseko oihan tropikala bederatzi herrialdetan banatuta dago: Brasil, Ekuador, Venezuela, Surinam, Peru, Kolonbia, Bolivia, Guyana eta Guyana Frantsesa. Hala ere, oihan tropikal gehiena Brasilen dago, eta bertan herrialdearen azalera osoaren % 40 okupatzen du. Oihan tropikalaren iparraldean, Guyanako goi lurrak daude. Mendebaldean, Andeetako mendikatea dago eta Ozeano Atlantikoa ekialdean. Brasilgo goi-ordokiak Amazonaseko oihan tropikalarekin egiten du muga hegoaldean. Amazoniako eskualdeak prezipitazio, hezetasun eta tenperatura altuak ditu.
Amazoniako oihanak munduko biodibertsitaterik handiena du, landare eta animalia espezie kopuru oso aberatsarekin. Milioika landare, intsektu, txori eta beste animalia eta beste bizidun espezie ugari bizi dira bertan, horietako asko oraindik zientziak erregistratu gabeak. Eskualde honek zuhaitz mota ugari ditu: erramu, palma eta akazia espezie asko, baita arrosa makila, Brasilgo intxaurra eta kautxuaren zuhaitza ere; Amazonaseko kaobak eta zedroak zur bikaina ematen dute. Amazoniako oihaneko zuhaitzek epifita ugari (beste landare batzuetan bizi diren landareak) sostengatzen dituzte, hala nola orkideak, bromeliak eta kaktusak. Oihan tropikala iratze, goroldio eta zurezko liana askoren bizilekua ere bada.
Amazoniako oihaneko zuhaitzak intsektuz, anakondaz, zuhaitz-igelez eta hainbat tximino motaz beteta daude; azken hauen artean armiarma tximinoak, tximino iletsuak, kaputxinoak eta titiak daude. Beste animalia basati garrantzitsu batzuk jaguarrak, manatiak, tapireak, orein gorriak, kapibarak eta beste karraskari mota batzuk dira. Amazonaseko oihan tropikala bereziki oparoa da hegaztietan. Espezie ugarien artean loroak, guakamaioak, perikoak, tukanak, okilak, txirrikak eta uretako zenbait hegazti daude.
XX. mendean, Brasilgo biztanleria azkar hazi zen. Jendea Amazoniako oihaneko eremu handietan finkatzen hasi zen. Mozteko eta erretzeko teknikak erabili zituzten nekazaritzarako eta abeltzaintzarako lurrak sortzeko; horren eraginez, oihanaren tamaina izugarri gutxitu zen. Oihan tropikalaren galera handiak kezka sortu zuen mundu osoan. 1990eko hamarkadan, Brasilgo gobernuak oihanaren zati batzuk babesteko ahaleginak hasi zituen. Nazioarteko hainbat erakundek ere bat egin zuten haiekin. XXI. mendearen hasieran, Ekuadorrek oihana bere mugen barruan mantentzeko plan bati ekin zion. Hala ere, gobernuak proiektua bertan behera utzi zuen.",txiki
"Amazonia edo Amazoniako oihana (portugesez: Floresta Amazônica edo Amazônia; gaztelaniaz: Selva Amazónica, Amazonía edo Amazonia; frantsesez: Forêt amazonienne; nederlanderaz: Amazoneregenwoud) Amazonasen arroaren gehiena osatzen duen hostozabalen oihan hezea da. Arroaren 7 milioi kilometroko karratutik 5,5 Amazoniako basoa dira.",wiki
"Antartika munduaren hego poloan dagoen lur-eremu zabal bat da, itsasoz inguratuta.
Antartikaren %99 izotzez estalita dago. Horregatik deitzen dute kontinente izoztua. Neguan kontinentearen inguruko itsasoa ere izoztu egiten da eta, ondorioz, Antartikak bikoiztu egiten du bere azalera.",txiki
"Antartika Hego Poloaren inguruan dagoen kontinentea da. Oro har, 60º hegoaldeko paraleloaren hegoalderaino dagoen lurraldea Antartika kontinentetzat hartzen da, horixe baita Itun Antartikoak dioena. Geografia fisikoaren ikuspuntutik, muga Hego Amerikaren alboko Hegoaldeko Georgiak uharteen eta Hego Sandwich uharteen artean dago.
Hego Ozeanoak inguratzen du Antartika eta gainerako lurraldeetatik bereizita dago (3.600 km Hegoafrikatik, 1.000 km Hego Ameriketatik).
""Artiko"" hitzak (grezieraz αρκτικως «arktikos») ""hartzarena"" esan nahi du, Hartz Txikia konstelazioaren omenez (iparrizarra hantxe dago, Ipar Poloa markatzen duena); hari kontrajarrita, ""antartiko"" hitzak (grezieraz ανταρκτικως «antarktikos») ""hartzaren kontrakoa"" esan nahi du eta Hego Poloa izendatzeko erabiltzen da.",wiki
"Antzinako Ekialde Hurbila antzina, zibilizazio grekoerromatar klasikoa baino lehenago, Asiako mendebaldean eta Afrikako iparraldean loratu ziren zibilizazioen lurraldea da, gaur egun Ekialde Hurbila deitzen dugun tokian zegoena. Zibilizazio horiek gure aroa baino lehenagoko IV. milurtean hasi ziren eta, Brontze-aroan, eta gure aroa baino lehenagoko VI. mendean Akemenestar Inperioa zabaldu zen arte iraun zuten. 
Antzinako Ekialde Hurbileko zibilizazioek garrantzi handia izan zuten gizadiaren historian; izan ere, lurralde eta zibilizazio hauetan agertu ziren lehen hiriak, arkitektura eta idazkera.",txiki
"Ekialde Hurbila Eurafrasiako zati bat da, Mediterraneo itsasoaren  eta  Iranen eta Pakistanen arteko mugak  ebazten duen lerroaren artean dagoena. Ekialde Hurbila Hego-mendebaldeko Asiaren zati bat da, Asiako Turkia, Transkaukasia eta Egiptoko Sinai aintzat hartuta.
«Ekialde Hurbila» edo «Ekialde Ertaina» terminoek ez dituzte argi eta garbi bereizitako bi eremu geografiko izendatzen; hau da, ekialderantz abiatuta ezin da irudikatu lehenik Ekialde Hurbilera, gero Ekialde Ertainera eta, azkenik, Ekialde Urrunera iritsiko ginatekeenik. Termino horiek ―hori da, XIX. eta XX. mendeetatik aurrera Britainia Handiko  Kanpo Arazoetarako eta Commonwealtheko Bulegoaren «Ekialde Ertaina» eta Frantziako Kanpo Arazoetako Ministerioaren «Ekialde Hurbila»― espazio bera izendatzen dute.
Eremu horretan sartzen dira, gutxienez, Ilgora Emankorra (Jordania, Irak, Israel, Palestina, Siria, Turkia eta Libano), Arabiar Penintsula (Saudi Arabia, Yemen, Oman, Arabiar Emirerri Batuak, Qatar, Bahrain eta Kuwait) eta Nilo ibaiaren Egiptoko arroa. Batzuetan, Iran, Pakistan eta Afganistan gehitzen dira (Britainiar Inperioaren definizioaren arabera). Estatu Batuek bertan sartzen dituzte, baita ere, Magrebeko estatuak (Tunisia, Maroko, Aljeria, Mauritania eta Libia), Ekialde Hurbil Handiaren proiektuak erakusten duen gisan.Zenbait talde kultural eta etniko biltzen ditu, besteak beste persiarra, arabiarra, turkiarra, kurdua, armeniarra eta israeldarra barne. Hiru hizkuntza talde nagusiak dira irandar hizkuntzak, turkiarrak eta semitikoak (besteak beste arabiera, amharera eta hebreera). Ekialde Hurbilaren eskualdea, erreferentzia liburuetan eskuarki erabiltzen den gisan, honela definitzen da: «Hego-mendebaldeko Asiako herrialdeak, Irandik Egiptoraino». Ondorioz, Egipto, Sinai penintsula Asian duelarik, Ekialde Hurbilaren partaidetzat hartzen da.
Alfred Mahan teorialari militarrari egozten zaio «Ekialde Ertain» esamoldea asmatzea, 1902an.",wiki
"Aral itsasoa ur gaziko Aintzira edo laku handi bat da, Erdialdeko Asian dagoena; Kaspiar itsasotik ekialdera dago, 400 kilometro baino gehiagora. Iparraldean, Kazakhstan izeneko herrialdearekin du muga, eta hegoaldean, berriz, Uzbekistanekin. Amu Darya eta Syr Daria ibaiak dira aintzira horretara jotzen duten bi ibai nagusiak. Aral itsasoko aldean, neguak hotzak eta udak beroak dira. Oso euri gutxi egiten du inguru hartan.
1960an, aintzirak 68.000 kilometro koadroko azalera zuen; alegia, Euskal Herria baino hiru bat aldiz handiagoa zen. Horregatik esaten zitzaion “itsasoa” Arali. XX. mendearen bigarren erdian, ordea, ibaietako ur gehiena lurrak ureztatzeko erabili zen, aintzirara iritsi aurretik. Horrez gainera, aintzirak ura galtzen du lurruntzearen ondorioz. Euri asko egiten ez duenez, ura ez da maila berean irauteko beste berritzen. Horren guztiaren ondorioz, Aralen azalera eta bolumena asko gutxitu dira. XX. mendearen azken aldera, Aral itsasoak hainbeste ur zuen galdua non agertu ziren lehorguneek hirutan zatitu baitzuten itsasoa.
Zientzialarien iritziz, Aral itsasoan gertaturiko aldaketak mehatxu larria dira hango ingurumenarentzat eta giza osasunarentzat. Ura lurrundu ahala, gatzaren eta mineralen proportzioa asko handitu da. Horren ondotik, ura ez da egokia giza kontsumorako, eta akabatu egin ditu arrainak, lehen ugari baziren ere. Aral itsasoko arrantza-industria ia erabat desagertu da.",txiki
"Aral itsasoa (kazakheraz: Арал теңізі, errusieraz: Аральскοе мοре, uzbekeraz: Orol dengizi, tajikeraz: Баҳри Арал, persieraz: دریاچه خوارزم‎, Daryocha-i Khorazm) Asia Erdialdeko aintzira endorreiko edo barne itsasoa da, Kazakhstan (iparraldean) eta Uzbekistango Karakalpakstan eskualde autonomoaren (hegoaldean) artean kokatua. Aralgo ura gazia da.
1960ko hamarkadatik, Aral itsasoaren azalera asko murriztu da, bertara isurtzen duten ibaien isuraldatzeak direla eta. Izan ere, Sobietar garaian, Amu Daria eta Sir Daria ibaietako ura Uzbekistan eta Kazakhstango lurrak ureztatzeko bideratzen hasi ziren. 1960an 68.000 km² izatetik gaur egun (2004ko datuak) 17.160 km² izatera pasatu da. Horrez gain, armagintza, industria eta ongarri isurketengatik itsasoa oso kutsatuta dago.",wiki
Ariège Europako ibai bat da.  Andorran jaiotzen da eta Frantzian amaitu.,txiki
"Ariège (frantsesez: Ariège; okzitanieraz: Arièja; katalanez: Arieja), Frantziako ibaia da, Garonaren ibaiadarra dena. Udaberrian elurra urtzen denean ibaia haundi joaten da.",wiki
"Arro hidrologikoa edo arro hidrografikoa da prezipitazioak (euria, elurra...) jasotzen dituen eta ibai batera edo beste drainatze-sistema batera (adibidez, aintzira batera) bideratzen dituen eremua edo azalera.",txiki
"Arro hidrografikoa, arro hidrologikoa edo drainatze arroa lur eremu bat da: hara, euritik, elurretik edo izotzetik datorren ura maldan behera ibai, aintzira, urtegi edo beste ur multzo berera isurtzen da. Ur multzo hori ibaia, aintzira (lurrazalekoa nahiz endorreikoa), urtegia, padura, itsasoa edo ozeanoa da. Arro hidrografikoan lurrazaleko urak baino ez dira kontuan hartzen; arro hidrologikoan, berriz, lurpeko urak ere biltzen dira. Elkarren ondoko bi arro edo gehiago bereizten dituen lerroa isurialdeen banalerroa da.",wiki
"Artikoa Ipar Poloan dagoen izotz-masa bat da. Ez da kontinente bat (bai, ordea, Antartika, Hego Poloan dagoena).Gertuen dituen herrialdeak hauek dira: Danimarka (Groenlandia uhartea), Norvegia, Ameriketako Estatu Batuak, Kanada eta Errusia. Ozeano Artikoa herrialde horien artean kokatzen da. Zirkulu Polar Artikoa deitzen den irudizko lerro batek eremuaren zati gehiena inguratzen du. Artikoko eskualdeak Lurreko biztanle gutxien duten eremuetako batzuk dira.
Artikoko lurrak orokorrean zuhaitzik gabeko lautadak dira; lautada horiei tundra deitzen zaie. Dena dela, leku batzuetan zenbait mendi ere badaude. Eremu gehienean, lurra beti dago izoztuta, eta bakarrik gain-geruza mehe bat desizozten da udan. Groenlandia gehiena izotz-geruza erraldoi batek estaltzen du urte osoan zehar.
Ipar Poloan Eguzkia ez da zerumugatik gora igotzen urteko sei hilabetetan zehar. Urteko gainerako egunetan, ez da inoiz ezkutatzen. Artikoa hegoalderago dago, eta beraz, neguan oso argi-ordu gutxi izaten dituzte. Udan zehar, bestalde, gauean iluntasun-ordu gutxi batzuk besterik ez dituzte.
Neguak eremu artikoetan oso hotzak dira. Urtarrilean tenperatura -68° C izatera heldu daiteke, eta udan 10° C-ra iristen da.",txiki
"Artikoa Lurreko iparraldeko muturrean dagoen eskualdea da. Barnean Ozeano Artikoaz gain Kanada, Errusia, Groenlandia, Ameriketako Estatu Batuak, Norvegia, Suedia, Finlandia eta Islandiako zati batzuk ere ditu. Eskualdea izoztutako ozeanoaz eta zuhaitzik gabeko permafrostez osatuta dago. Eskualdearen hegoaldeko muga Zirkulu Polar Artikoa (66° 33'N) da, gutxi gorabehera gauerdiko eguzkiaren eta gau polarraren muga ere badena.
Politikaren aldetik, Artikoak zortzi estaturen iparraldeko eskualdeak ditu bere barnean. Zortzi horiek estatu artikotzat jotzen dira, nahiz eta natura zientziek eskuarki azpiartikotzat jo. Bere ezaugarri klimatikoak direla eta, Artikoko ekosistema berdingabea da Lur osoan. Hala ere, klima aldaketaren eraginez egoera larrian dago (bankisa gero eta txikiagoa da, hango zooplanktona, fitoplanktona, arrainak eta ugaztunak urritzen ari dira, eta abar). Artikoko herri indigenak, hango gainerako izaki bizidun guztiak bezala, hotz handietara egokituta daude.",wiki
"Atlasa liburu moduan aurkezten diren mapa batzuen bilduma da. Liburu mota horretan mapa mota asko aurki daitezke: lurrekoak, kontinenteetakoak, herrialde bakar batekoak eta lurreko beste zati txikiagoetakoak.
Atlasek tamaina eta informazio desberdina izan dezakete, bai eta informazioa modu desberdinean aurkeztu ere. Atlas batzuk bidaiatzeko erabiltzen dira; txikiak izan ohi dira, eta herrialde edo eskualde bateko errepideak edo hirietako helbideak aurkitzeko balio dute. Beste atlas batzuek, aldiz, xehetasun asko dituzte eta oso handiak dira; horregatik, mahai baten edo beste zerbaiten gainean ipini behar izaten dira irakurri ahal izateko. Mapa horietan herrialde desberdinak agertzen dira, bakoitza kolore batez markatuta, eta paisaiari buruzko informazioa emateaz gain, mendiak, ibaiak eta hiriak non kokatuta dauden ere erakusten dute.
Gai jakin bati buruzko atlasak daude; adibidez, nekazaritzari edo klimari buruzko datuak ematen dituztenak, edota leku jakin batean zenbat euri egiten duen edo baliabide naturalak nondik lortzen diren erakusten dutenak.
Atlasaren bukaeran, edukien aurkibidea egon ohi da, eta bertan, atlasean agertzen diren herrialde, hiri, mendi eta abarren zerrenda alfabetikoa dago. Aurkibideak bilatu nahi duguna atlasaren zein orritan dagoen jakiteko balio du.",txiki
"Atlas bat mapa bilduma da, gehienetan liburu gisa aurkeztua, baina baita multimedia formatuan ere. Gai geografikoez eta muga politikoez gain, sarri gai geopolitikoak, sozialak, erlijiozkoak eta ekonomikoak azaltzen ditu.
Izena Atlas mapa-liburutik datorkio, Gerardus Mercator mapagile handiak atalka argitaratua 1569, 1578, 1585, 1589, 1595 eta 1606. urteetan.",wiki
"Atoloiak eraztun-itxurako uharteak dira, koralezkoak.
Atoloien erdian aintzira bat egoten da, eta inguruan koralezko uharriak.
Atoloi gehienak Ozeano Barean eta Indiako Ozeanoan daude.
Honela sortzen dira atoloiak:

Hasiera-hasieran, sumendi bat egoten da; uharte bolkaniko bat, alegia.
Pixkanaka, korala ezartzen da uhartearen inguruan, uhartea inguratzen.
Uhartea hondoratzen hasten denean, koralak bertan jarraitzen du, eta aintzira sortzen da erdigunean.
Uhartea guztiz hondoratzen da, baina koralak hazten jarraitzen du eta atoloia sortzen du.Deutsch

Español
Français",txiki
"Atoloia eraztun itxurako koralezko uhartea da, ozeano tropikaletan kokatzen dena. Erdian dagoen aintzira bat inguratzen duen koralezko uharriz osatua daude, urperatutako sumendi baten ertzeko kare deposituetan oinarritzen direnak. Atoloi barneko aintzirak hauek ur gezakoak edo gazikoak izan daitezke.
Gehienak Ozeano Barean daude, hainbat uhartedi osatuz, baina Indiako Ozeanoan ere batzuk daude. Itsasoaren mailatik gora altuera txikia dutenez, klima aldaketak nabarmen eragingo diela pentsatzen da eta asko urperatuta geratzeko mehatxupean daude. Bestalde, atoloi txikietan bizimodua oso zaila da eta populatu gabe daude. Hori dela eta, XX. mendean bonba nuklearren proba ugari egin zituzten inguruetan.",wiki
"Badia bat kostaldeak izan dezakeen forma edo erliebe bat da; zehazki, bi lurmuturren artean dagoen itsas zati txikia da; mapan ikusita, itsasoa lurrera sartu balitz bezala dirudi. Golko txiki bat dela ere esan daiteke. 
Euskal Herrian hiru badia ezagun ditugu: Donostiako Kontxakoa, Pasaiakoa eta Donibane Lohizunekoa, lehenengo biak Gipuzkoan eta hirugarrena Lapurdin. 
Badiak beti izan dira interesgarriak gizakientzat; izan ere, badietako ura lasaiagoa izaten da beste lekuetan baino, eta horregatik leku onak izaten dira itsasontzi eta txalupak edukitzeko, bai eta arrantzan aritzeko ere.

Deutsch

Español
Français",txiki
"Badia itsas ertzean lurrean barneratuz izaten den sakongune handi samarra edo golko txikia da. Gurean ezagunak dira Donostian dagoen Kontxakoa, Pasaiakoa edo Donibane Lohizunekoa, lehenengo biak Gipuzkoan, hirugarrena Lapurdin. Modu batez badiaren aurkakoa lur-muturra izan daiteke; baita penintsula ere. Badia handia bada golkoa bezala har daiteke, esaterako Bizkaiko golkoa; bien arteko desberdintasuna, badia eta golkoa artekoa, ez dago oso zehaztuta. Badiak estuak direnean fiordo esaten zaie.
Ekonomikoki badiek garrantzia handia izaten dute bertan portu handiak eta herriak kokatzen baitira. Halaber, giza presentziaren ondorioz, ekologikoki orokorrean txikituta egoten dira. Badietan olatuen eta haizeen eragina moteldu egiten da, eta horren ondorioz inguru babestuagoak sortzen dira. Arrantzarako toki egokiak dira, bestetik, arrainak arrautzak jartzeko kostaldera hurbiltzen direlako.",wiki
"Baikal Siberiako hegoaldean kokaturiko aintzira handia da. Munduko ur gezadun lakurik handiena da, lurgaineko ur geza likidoaren bost zatietatik bat du. Gainera munduko lakurik sakonena ere bada 1642 metroko sakonerarekin, Aizkorri soberan urperatzeko modukoa. Bere azalera 31.722 km2 da, Euskal Herria 1,5 aldiz adina. Lakuaren luzera 636 km da, Bilbotik Bartzelonara kotxez dagoean distantziaren antzekoa eta bere gehienezko zabalera 79 km, Donostia eta Iruñearen artekoaren antzekoa.  330 ibai inguru iristen dira bertara baina Angara ibaia da ateratzen bakarra. Lakuaren goialdea ia urte erdiz izoztuta egoten da.",txiki
"Baikal (errusieraz: о́зеро Байка́л, translit.: Ozero Baykal; buriateraz: Байгал; mongolieraz: Байгал нуур, Baygal nuur) Siberiako hegoaldean, Errusiako Irkutsk oblasta eta Buriatiako Errepublikaren artean, kokaturiko aintzira da. 1996an Unescok Gizateriaren Ondare izendatu zuen.",wiki
"Balkanak edo Balkanetako penintsula Europa hegoaldean dagoen lur zati handi bat da. Honako herrialde hauetan banatuta dago: Eslovenia, Kroazia, Bosnia-Herzegovina, Serbia, Kosovo, Montenegro, Ipar Mazedoniako Errepublika, Moldavia, Errumania, Bulgaria, Albania, Grezia eta Turkiako zati europarra. Batzuetan eskualde osoari Balkanak deitzen zaio. Balkanetako historian zehar hainbat gerra eta inbasio egon dira.
Mota eta etnia askotako jendea bizi da Balkanetan. Haietako gehienak eslaviarrak dira. Eslaviarren artean serbiarrak, kroaziarrak, esloveniarrak eta mazedoniarrak daude. Horiez gain, Balkanetan errumaniarrak, albaniarrak, bulgariarrak, hungariarrak, turkiarrak, alemaniarrak eta ijitoak ere bizi dira, besteak beste. Etnia bakoitzak bere hizkuntza hitz egiten du. Erlijio nagusiak kristautasuna eta islama dira. Balkanetan gatazka asko sortu dira erlijioen erruz.",txiki
"Balkanak edo Balkanetako penintsula, Europako hego-ekialdeko eskualde historiko eta geografikoa. Azalera 728.000 km² inguru da, eta 53 milioi biztanle ditu.
Danubio ibaiak eta haren adar Savak iparraldetik mugatzen dute, eta Adriatikoak, Mediterraneoak eta Itsaso Beltzak inguratzen dute gainerako aldeetatik. Otrantoko kanalak bereizten du Italiatik; Dardanelo eta Bosforo itsasarteek Asia Txikitik.
Hiru mendilerrok zeharkatzen dute Balkanetako penintsula: Dinariar Alpeak Albania eta Peloponesoko mendietatik luzatzen dira Mediterraneoraino; Balkanak ipar-ekialdean hedatzen dira eta Rodope mendiak Ipar Mazedoniaren iparraldean.
Eskualdean estatu hauek daude:

Albania
Bosnia-Herzegovina
Bulgaria
Grezia
Kosovo
Ipar Mazedoniako Errepublika
MontenegroLurraldearen gehiena Balkanetan duten estatuak:

Kroazia
SerbiaLurraldearen zati txikiak soilik dituzte Balkanetan:

Eslovenia
Italia (Trieste eta Goriziako zati bat.
Errumaniako Dobruja Iparraldea eskualdea.
Turkiako Traziako ekialdea.",wiki
"Basoa zuhaitzez betetako eremua da. Basamortuetan, zabaldi belartsuetan, mendi tontorretan eta ipar eta hego poloetan izan ezik, basoak munduko toki gehienetan daude.",txiki
"Basoa zuhaitzez betetako lur eremua da, non beste hainbat zuhaixka, landare eta bestelako izaki bizidunak bizi ahal diren. Landare-komunitate horiek Lurreko eremu handiak estaltzen dituzte, eta funtzio ugari betetzen: animalientzako habitata, fluxu hidrologikoen modulatzailea, lurzoruaren kontserbatzailea eta abar. Horregatik, Lurraren biosferaren osagai nagusietakoa da eta 4 mila milioi hektarea hartzen zuten 2006ean mundu osoan, gutxi gorabehera lur lehorraren %30.
Basoak munduko eskualde gehienetan aurki daitezke, baldin-eta zuhaitzak hazi badaitezke, baso-mugaraino, salbu-eta sute naturalaren maiztasuna handiegia bada edo inguramena kaltetua badago prozesu naturalengatik edo giza jarduerengatik. Basoek, batzuetan, zuhaitz-espezie asko izaten dituzte eremu txiki baten barruan (oihan tropikalean edo hostozabalen baso epelean kasu) edo espezie gutxi inguru handietan (adibidez, taigan).
Basoa animalia eta landare-espezie askoren bizileku eta Lurreko ekosistema nagusia da. Basoak Lurreko biosferaren ekoizpen primario gordinaren %75 dira, eta Lurreko landare-biomasaren %80 dute. Ekoizpen primario garbia urteko 21,9 gigatonatan kalkulatzen da baso tropikaletan, 8,1 baso epeletan eta 2,6 baso borealetan.
Gizarteak eta basoek elkarri eragiten diote, modu positiboan zein negatiboan. Basoek zerbitzu ekosistemikoak eskaintzen dizkiete gizakiei, eta hauen osasunean ere eragin dezakete. Giza jarduerek, baso-baliabideen erabilera jasanezina barne, eragin negatiboa izan dezakete baso-ekosistemetan, deforestazioa eragiteraino.",wiki
"Baso mediterraneoak klima mediterraneo epela duten lekuetan egoten dira, hau da, tenperatura altuak, urtaroen arteko alde handiak eta udaberri eta neguan euri ugari egiten duen lekuetan. Baso hauek Mediterraneo itsasoaren inguruan daude gehienbat, baina baita munduko beste toki batzuetan ere, Kalifornian, Txilen, Hegoafrikan eta Australiako hegoalde eta hego-mendebaldean, adibidez.
Mota honetako basoek oso antzinako jatorria dute, Mediterraneo ingurua eratu zuten gertaerak baino lehenagotik (Mediterraneo itsasoa Testis ozeanotik sortu zen Mesozoiko izeneko garaian); gainera, gizakiaren esku-hartzeari ere eutsi diote, gizakiak paper garrantzitsua jokatu baitu baso hauetako biozenosiaren eraketan. Izan ere, gizakiak hainbat espezie sartu eta beste asko desagerrarazi ditu inguru hauetan historian zehar.
Hala ere, baso mediterraneoa oso erraz sar daiteke desertifikazio arriskuan, landare-geruza suntsitzen bada, bioma lehorra delako, ingurune lehorrera egokitutako landarediarekin eta biodibertsitate gutxirekin. Gaur egun, baso hauek babesteko ekimen ugari daude, klima-aldaketaren mehatxuagatik, baina oraingoz ez da aurrerapen handirik lortu: 2010 eta 2015 artean % 2ko hazkundea lortu da bakarrik, NBEren datuen arabera.",txiki
"Baso mediterraneoa edo oihan mediterraneoa klima mediterraneoa duten lurraldeetan garatzen da. Negu epelak, uda lehorrak eta udazken eta udaberrietan prezipitazio altuak egotea dira baso mediterraneoaren ezaugarri nagusiak. Gainera hainbat baso suteak ematen dira baina baso hauetako landaretza moldatuta dago. Baso hauek Mediterraneo itsasoaren inguruan daude gehienbat. Hala ere, badira beste munduko hainbat tokitan ere: Australiako hegoaldean, Afrika hegoaldean...",wiki
"Bizkaiko golkoa Ozeano Atlantikoan dagoen golko bat da, Espainiako iparraldeko kostaldearen ezkerreko muturretik hasi eta Frantziako mendebaldeko kostaldearen eskuineko muturreraino hedatzen dena, Galiziatik Bretainiaraino. Haren azpiko itsaso zatiari Kantauri deitzen zaio, eta haren gainean Irlandako hegoaldeko Itsaso Zeltikoa delakoa dago.
Espainian Galizia, Asturias, Kantabria eta Euskal Autonomia Erkidegoko kostaldea eta, Frantzian, Akitania Berri, Loirerri eta Bretainiako kostaldea bainatzen du.
Gutxi gorabehera, 223.000 km²-ko azalera du, batez beste 1.744 m-ko sakonera eta punturik sakonenean 4.735 metroraino iristen da. Plataforma kontinentalak oso zabalera desberdina du: Frantziako kostaldean, 140 km iparraldean, baina 50 km hegoaldean; Espainiakoan, aldiz, 12 km besterik ez du zenbait lekutan.
Garona, Dordoina eta Loira ibaiak dira golkora ur gehien isurtzen duten ibaiak, denak Frantziako aldean; Espainiako kostaldeko ibaiak nahiko txikiak eta laburrak dira eta ur-emari txikiagoa dute.
Itsas porturik garrantzitsuenak ondoko hauek dira:

Frantzian: Brest, Nantes, Arroxela, Bordele eta Baiona.
Espainian: Bilbo, Santander,  Gijón eta Avilés",txiki
"Bizkaiko golkoa Ozeano Atlantikoaren adarra edo golkoa da. Iberiar penintsulako Ortegal lurmuturretik Bretainiako Ouessant uhartera doan kostaldeak mugatzen du. Ipar-ekialdetik hego-mendebaldera eskualde hauen itsasbazterrak ukitzen ditu: Bretainia, Loirerria, Poitou-Charentes, Landak eta Gironda (Akitania), Lapurdi, Gipuzkoa, Bizkaia, Kantabria, Asturias eta Galizia.

225.000 km²-ko luze-zabalera du guztira, eta sakonerarik handieneko tokian 4.735 metro sakon da. Uraren gatz kopurua % 35 da.",wiki
"Bosforo Turkiaren ipar-mendebaldean dagoen itsasarte bat da. 30 kilometroko luzera du, eta Dardaneloen itsasartearekin batera Itsaso Beltza (iparraldean) eta Marmarako itsasoa (hegoaldean) Mediterraneo itsasoarekin elkartzen ditu. 
Bosforo eta Dardaneloak bi kontinente artean daude: Europaren eta Asiaren artean. Historian leku hau beti izan da oso garrantzitsua. Horregatik dago Istanbul turkiar hiri handia Bosforoko hegoaldean. Lehen, hiri hori oso boteretsua zen, Bizantziar Inperioaren hiriburu izan zelako, eta gero, Otomandar Inperioarena. Hiriaren zati bat Europan dago eta beste bat Asian.",txiki
"Bosforo (turkieraz: Boğaziçi, grezieraz: Βόσπορος, Vosporos, bulgarieraz: Босфора, Bosfora) Europa eta Asia bereizten dituen Istanbul hiriko (Turkia) itsasartea da. Marmara itsasoa (turkieraz: Mármara Denizi, grezieraz: Θάλασσα του Μαρμαρά) eta Itsaso Beltza (turkieraz: Karadeniz, grezieraz: Μαύρη Θάλασσα) lotzen ditu. Errusiak eta Ukrainak Mediterraneo itsasora duten irteera bakarra da.
30 kilometroko luzera du eta 3.700 metroko zabalera handiena Itsaso Beltzeko sarreran, 750 metroko zabalera txikiena Anadoluhisarı eta Rumelihisarı otomandar gazteluen artean. Bere sakonera 36 eta 124 metroen artekoa da. Itsasarteko bazterrak jendetsuak dira oso, Istanbulek 11 milioi biztanle baititu.
Bosforok zubi bi ditu: lehendabizikoa, Bosforoko zubia, 1.074 metrokoa, 1973an bukatu zuten eta, bigarrena, Fatih Sultan Mehmed zubia 1.014 metrokoa, 1988an.
Gaur egun, Marmaray, 13,7 kilometroko Trenbide Tunela, eraikitzen ari dira eta 2013ko urrian bukatuta izango delakoan daude. Tuneleko ia 1.400 metroak itsasartearen azpian izango dira, 55 metroko sakoneran.",wiki
"Britainia Handia Europako ipar-mendebaldean dagoen uharte bat da. Britainiar uharteetako handiena handiena da. Europako uharterik handiena ere bada. 
Uharteak Ingalaterra, Eskozia eta Gales ditu barnean; hiru lurralde horiek, Ipar Irlandarekin batera, Erresuma Batua osatzen dute. 
Batzuetan, Erresuma Batu osoari buruz hitz egiteko erabiltzen da Britainia Handia izena.",txiki
"Britainia Handia Britainiar uharteetako handiena da, Europaren ipar-mendebaldean kokatua. Erresuma Batuaren lurraldeko zati bat da.
Uharteak 219.000 km²-ko azalera du eta Europako handiena da. Britania Handia Erresuma Batua eta Ingalaterraren baliokidetzat hartua izaten den eremu geografikoa da, hala ere hau ez da zuzena.
Erresuma Batuaren barnean Ingalaterra, Gales, Eskozia eta Ipar Irlanda daude, eta eurekin batera 100 irla txiki baino gehiago. Erresuma Batua osatzen duten irla nagusiak bi dira:

Irlandan dagoen Ipar Irlanda
Gales, Ingalaterra eta Eskozia biltzen dituen Britania HandiaBritania Handia, beraz, uharte nagusia da, Europako uharterik handiena eta munduko 8. handiena. Izen honek, beraz ez dio eragiten Ipar Irlandari modu ofizialean. Hala ere kotxeen matrikuletako letrak Erresuma Batu osorako da GB eta talde olinpikoak ere letra hauek eramaten ditu.",wiki
"Danubio Europako bigarren ibairik luzeena da, Volgaren atzetik. 2.800 km luze ditu. Alemaniako mendebaldeko Alpeetan jaio eta Itsaso Beltzeraino iristen da, bederatzi herrialde zeharkatu ondoren: Alemania, Austria, Eslovakia, Hungaria, Kroazia, Serbia, Errumania, Bulgaria eta Ukraina. Danubio Europako hainbat hiriburutatik igarotzen da: Viena, Bratislava, Budapest eta Belgrad.
Ibai honek ur edangarria ematen die zeharkatzen dituen lurraldeetako biztanleei, 10 milioi pertsona baino gehiagori, hain zuzen ere. Gainera, antzinatik oso garrantzitsua izan da Europaren erdialdearen eta hego-ekialdearen arteko merkantzien eta pertsonen garraiorako. Horregatik, gaztelu eta gotorleku asko daude ibai ertzetan, inguruko lurrak babesteko. Nekazaritzarako ere garrantzi handia izan du, bere urak laboreak ureztatzeko ere balio zuelako. Gaur egun, zentral hidroelektriko ugari daude haren ertzetan, ura aprobetxatuz energia sortzeko.
Horregatik guztiagatik, XX. mendearen bigarren erdialdean, Danubiok kutsadura handia jasan zuen. Ibaiak zeharkatzen dituen herrialdeak kutsadura hori saihesten eta ura garbitzen saiatzen ari dira.",txiki
"Danubio (latinez: Danubius eta Ister; alemanez: Donau; txekieraz eta eslovakieraz: Dunaj; kroazieraz: Dunav; serbieraz eta bulgarieraz: Дунав, Dunav; hungarieraz: Duna; ukraineraz: Дунай, translit.: Dunai; errumanieraz: Dunărea; turkieraz: Tuna) Europa erdialdeko eta ekialdeko ibaia da. Luzeraz (2.850 km), arroak hartzen duen eremuaz (817.000 km²) eta batez besteko emariaz (6.500 m³/s ahoan) kontinenteko bigarren ibaia da, Volgaren ondotik.
Alemaniako Oihan Beltzan du sorburua. Brigach eta Breg erreka txikiek Donaueschingen hirian bat egiten dute, eta hortik aurrera ibaiak Danubio izena hartzen du. Itsaso Beltzera isurtzen da, Errumanian, Danubioren delta zabala osatuz.",wiki
Dnieper ibaia Europan dago. Errusian jaio eta itsaso beltzean isurtzen da.,txiki
"Dnieper (errusieraz: Днепр, translit.: Dnepr; bielorrusieraz: Дняпро, Dniapro; ukraineraz: Днiпро, translit.: Dnipro) Errusian jaio, Bielorrusia eta Ukraina zeharkatu eta Khersondik hurbil Itsaso Beltzera isurtzen den ibaia da. 2.290 km luze da, Europako luzeenetan laugarrena.",wiki
"Doubs Frantziako  ibai bat da, Saona ibaiaren adarra da. Frantzian jaiotzen da eta Frantzian bukatu.",txiki
"Doubs (du ahoskatua) Frantziako ibaia da, Saona ibaiaren adarra. Kilometro batzutan Frantzia eta Suitzaren arteko muga eratzen du.",wiki
"Drava Europako ibai bat da,Italian  jaio eta Danubion  isurtzen da.",txiki
"Drava (alemanez: Drau; hungarieraz: Dráva; esloveniera eta kroazieraz: Drava) Erdialdeko Europa hegoaldeko ibaia da, Italian sortu eta Danubiora isurtzen dena. 749 kilometro luze da, eta 41.238 kilometro koadroko arroa drainatzen du.. Ontziz ibil daiteke 105 kilometroan zehar.",wiki
"Ebroko sakonunea (edo Ebroko harana) Iberiar penintsulako esparru geografiko bat da; berez,  penintsulako erliebeko beheragune bat da, hau da, inguruko lurrak baino beherago dagoen zati zabal bat, Ebro ibaiak zeharkatzen duena.
Triangelu itxura du, 40.000 km² inguruko azalera okupatzen du eta 840 km inguruko luzera.
Batez beste, 200 metroko altuera du itsasoaren mailatik, eta mendilerro handiz inguratuta dago. Ibaiaren ahoan, Ebroren delta dago, gaur egun babestuta dagoen parke natural bat.",txiki
"Ebroko harana edo Ebroko beheragunea Iberiar penintsulako ipar-ekialdean dagoen eskualde luzea da, Ebro ibaiak zeharkatua. Ebrok Kantauriar mendikatean iturburua eta Mediterraneo itsasoan ahoa ditu. Ebro haraneko iparraldeko muga Pirinioek eta hegoaldekoa Iberiar sistemak osatzen dute.
Guztira 40.000 km²-ko azalera eta 840 km-ko luzera ditu. Mendebaldetik ekialderantz Kantabria, Burgos, Soria, Araba, Errioxa, Nafarroa, Aragoi, Katalunia eta Castelló zeharkatzen ditu. Bataz beste 200 metroko altuera du. Inguruko mendietan kontinente eta itsas-konglomeratuak eta erdialdean hareharriak, tupak, igeltsuak eta kareharriak ditu. Iberiar penintsula eta europar kontinentea banatzen dituen faila baten gainean dago, aintzira bilakaturiko antzinako itsaso baten gainean.",wiki
"Ekialdea, eguzkialdea edo sortaldea lau puntu kardinaletako bat da. Kardinal hitzak nagusi esan nahi du; beraz, zerumugako lau puntu nagusietako bat da, eguna argitzen duenean eguzkia ateratzen den aldeari dagokiona, zehazki. 
Beste hirurak iparra edo iparraldea, hegoa edo hegoaldea, eta mendebalde edo sartaldea dira. 
Lau puntu kardinalak irudikatzen direnean, haize-arrosa delakoan edo mapa batean, ekialdea eskuinaldean dagoena da, eta E batez markatuta egon ohi da, (ingelesezko East hitzagatik). Ekialdea mendebaldearen kontrako puntua da.",txiki
"Beste esanahi batzuen berri izateko, ikus: «Ekialde (argipena)»Ekialdea edo sortaldea lau puntu kardinaletariko bat da. Lurraren errotazioaren norabidea eta norantza daukana. Meridianoaren perpendikularrak sortutako norabideetako bat da. Hitzarmenez, gizartean eta zientzian onartuena ekialdea mapen eskumaldean agertzea da (irudiko iparrorratzean bezala).
Jakin beharra dago, mendebaldea bezala, ekialdea ez dela puntu zehatza; hau da, ez dago Mendebaldeko polorik. Gelditu gabe ekialderanzko higidura mantentzen bada leku berera ailegatuko da zirkunferentzia osoa egin ostean.
Izenak esaten duen bezala (sortaldea) Eguzkia altxatzen den horizonteko tokia da. Beraz, kokatzeko formarik errazena bertara begiratzea da; hegoa eskumatara geldituko da, iparra ezkerretara eta mendebaldea atzean.",wiki
"Ekialde Urruna Asiaren ekialdeko lurraldeei eman zaien izen bat da; europarren ikuspegitik emandako izena da, Asiako lurralderik urrunenei buruz erabiltzen zena. Mundua ikusteko modu horri «eurozentrikoa» deitzen zaio, Europa jartzen duelako gauza guztien erdian, lekurik garrantzitsuenean. Horregatik, esamolde hori ez da gaur egun oso erabilia; haren ordez, gehiago erabiltzen da Ekialdeko Asia.
Besteak beste, honako lurralde eta herrialdeak sartzen ziren: 

Ekialdeko Asia: (Japonia, Mongolia, Ipar Korea, Hego Korea, Txina, etab.)
Hego-Ekialdeko Asia: (Thailandia, Laos, Vietnam, Bangladesh, Malaysia, Indonesia, etab.)
Errusiako muturreko ekialdea.",txiki
"Ekialde Urruna Ekialdeko Asiako eskualdea da. Izena ohikoa bada ere, eurozentrikoa da eta horregatik jadanik ez da ofizialki erabiltzen.
Ekialdeko Asia izena zuzenagoa litzateke, baina beste geografia eremu bat izendatzeko erabili ohi da. Nolanahi ere, europar hizkuntza askotan dituzte Ekialde Urrunaren baliokide diren izenak, adibidez: ingelesez Far East; frantsesez Extrême-Orient; gaztelaniaz Extremo Oriente; portugesaz Extremo Oriente; alemanieraz Ferner Osten; italieraz Estremo oriente eta nederlanderaz Verre Oosten.
Oro har, hurrengo estatu hauek hartzen dituela jotzen da:

Brunei
Kanputxea
Txina
Hong Kong
Indonesia
Japonia
Laos
Macao
Malaysia
Mongolia
Myanmar
Ipar Korea
Filipinak
Errusiako ekialdea
Indonesia
Singapur
Hego Korea
Thailandia
Ekialdeko Timor
Taiwan
Vietnam",wiki
"Ekialdeko Europa kontinente horretako ekialdean dauden herrialdeen multzoa da, ikuspuntu geografikotik begiratuta.",txiki
"Ekialdeko Europa, berez, Europako ekialdean dagoen eskualdea da. Hala ere, Europako ekialde eta mendebaldearen arteko ezberdintzea historikoki ezberdina izan da. Mugak zehazterako garaian, Europaren erdialdea non dagoen begiratu behar da, hau politikoki aldatu baita. Adibidez XX. mendearen erdialdean Polonia edo Hungaria, SESBekin batera zeudenak politikoki, Ekialdeko Europa kontsideratzen ziren. Gaur egun eurek Europa Zentraltzat dute euren burua, Errepublika Sobietar horiekin ez nahasteko.
Nazio Batuen Erakundeak 1989an honako herrialdeak sartu zituenu izen horren azpian:

Bielorrusia
Bulgaria
Txekiar Errepublika
Alemaniako Errepublika Demokratikoa
Hungaria
Moldavia
Polonia
Errumania
Errusia
Eslovakia
UkrainaHorretaz gain honako SESBeko kide ohiak ere sartu ohi dira:

Armenia
Azerbaijan
Estonia
Georgia
Letonia
LituaniaKasu askotan Balkanetako herrialdeak ere sartzen dira definizioan:

Albania
Bosnia eta Herzegovina
Ipar Mazedonia
Montenegro
Serbia
Kroazia
Eslovenia",wiki
"Ekuatorea Lurra (eta beste planetak) erdialdetik inguratzen duen irudizko marra edo zirkulu horizontal bat da, planetari buruzko azalpen geografikoetan (mapa eta mundu boletan) ageri dena. Zehazki, Lurreko paralelorik handiena da eta gure planeta bi hemisferiotan banatzen du: ipar hemisferioa, ekuatoretik gora; eta hego hemisferioa, ekuatoretik behera. 
Lurraren erdi-erdiko paraleloa denez, distantzia berera dago Ipar Polotik eta Hego Polotik. Marra edo zirkulu honek 40.000 km inguruko luzera du. Gainontzeko paraleloak txikiagoak dira.
Bestalde, Lurreko edozein punturen Latitudea neurtzeko erreferentzia modura erabiltzen da, eta horretarako abiapuntua denez gero, 0 paraleloa ere deitzen zaio, 0 graduko (0°) latitudean dagoelako.

Deutsch",txiki
"Ekuatorea edozein planetaren inguruan dagoen alegiazko lerroa da, Poloetatik distantzia berera: azalera guztia Ipar Hemisferioa eta Hego Hemisferioaren artean banatzen du. Latitudea beti 0º da. Lurreko Ekuatorea 40.075,004 kilometro luze da.
Ekuador Hego Ameriketako estatuari Ekuatoretik datorkio izena (gaztelaniaz, Ecuador), bertan baitago.",wiki
"Elba Erdialdeko Europako ibai handi bat da. Erraldoien Mendietan jaiotzen da, Txekiar Errepublikaren eta Poloniaren arteko mugan; bertan ""Labe"" izena du. Gero, hego-ekialdetik ipar-mendebaldera doa Alemania zeharkatuz eta, 1.000 kilometro inguru egin ondoren, Ipar Itsasoan isurtzen ditu urak. Hainbat hiri zeharkatzen ditu: esaterako, Dresden, Magdeburg eta Hanburgo. Ibaiadarrik garrantzitsuenak Moldava, Saale eta Havel dira.
Ibaian hiru zati bereizten dira: Elba Garaia, Elba Erdia eta Elba Beherea. Elba Garaia Erraldoien Mendietan jaio eta Meissen hirian (Saxonia) amaitzen da. Horraino, Elbak batez ere mendiak zeharkatzen ditu eta haran estuetatik ere igaro behar du. Elba Erdia Meissen hiritik ia Hanburgoraino doa; han ibaia zabala, lasaia eta laua da.
Elba Beherea Hanburgotik Ipar Itsasoraino doan zatia da; eremu honetan bereziki sakona eta zabala da. Ibai-ahoan, Cuxhaven herriaren inguruan, Elbak 15 kilometro zabal ditu.
Erdi Arotik Elba garrantzitsua izan da nabigaziorako. Elbatik Silesia eskualdeko oihalak eta ehunak garraiatzen ziren ibai honetatik, baita Bohemiako eta Saxoniako egurra, ikatza, zilarra, eta mineralak ere. Azken hamarkadetan, itsas garraioaren garrantzia murriztu egin da; izan ere, merkantzia asko trenbidez edo errepidez garraiatzen dira orain. Gaur egun, mundu osoko iontzi askok, soilik Elba Beherean nabigatzen dute Hanburgoko porturaino. 
Elbako ura oso zikina egoten zen hiri eta fabrika askoren hondakin-urengatik, baina orain garbiago dago. Gaur egun, arrain eta uretako hegazti asko bizi dira berriz ibaian eta inguruetan; hainbat natura- eta hegazti-erreserba daude Elba osoan zehar.
Bigarren Mundu Gerraren ondoren Alemania bitan zatitu zenean, muga Elbako zati luze batean kokatu zen. Ibaia mendebalderantz zeharkatuz saiatu zen jende asko  lehenagoko Alemaniako Errepublika Demokratikotik ihes egiten eta pertsona ugari hil ziren saiakera horretan.",txiki
"Elba (txekieraz: Labe; alemanez: Die Elbe; behe-alemanez: De Ilv) Erdialdeko Europako ibairik handienetakoa da. Txekian jaioa, Alemania zeharkatzen du, eta Ipar itsasora isurtzen da.",wiki
"Erdialdeko Sistema edo Erdialdeko mendigunea (Sistema Central, gaztelaniaz) Iberiar penintsulako mendigune bat da. Mendebaldetik ekialdera luzatzen da, Portugalen erdialdeko Serra da Estrela izeneko mendilerrotik hasita Iberiar sistemaraino. Guztira, 600 km inguruko luzera du.
Iberiar goi-lautada zeharkatu eta bitan zatitzen du:
• Ipar zatia: Erdialdeko Sistematik iparraldera geratzen dena. Duero ibaiaren arroa eta Gaztela eta Leon autonomia erkidegoaren zati handi bat hartzen du. 
• Hego zatia: Erdialdeko Sistematik hegoaldera geratzen dena. Sierra Morenaraino iristen da hegoaldetik, eta Iberiar sistemaraino ekialdetik. Toledoko mendiak daude hego zati honetan. Madril, Gaztela-Mantxa eta Extremadura autonomia erkidegoak eta Gaztela eta Leon erkidegoaren zati txiki bat hartzen ditu. 
Mendigune honetan dago Duero eta Tajo ibaien harro hidrografikoen arteko uren banalerroa.
Almanzor (2.592 m) mendia da sistemako garaiena, Ávilako probintzian. Hainbat mendilerro bereizten dira Erdialdeko sistemaren barruan; honako hauek, mendebaldetik ekialdera:

Serra da Estrela.
Gredos.
Guadarrama.
Ayllón.",txiki
"Erdialdeko Sistema (gaztelaniaz eta portugesez: Sistema Central) Espainiako mendigunea da, Iberiar goi-lautada bitan zatitzen duena.",wiki
"Erliebea lurraren gainazalak dituen forma desberdinen multzoa da; lurraren gainazalak forma edo paisaia eta gorabehera asko ditu: batzuetan laua da, baina beste batzuetan gora eta behera egiten du, mendi altuak ditu, edo ibai batek zeharkatzen du, edo aintzira edo laku bat aurkitzen dugu, edota itsasoarekin berarekin topatzen gara.
Horregatik, bi erliebe mota bereizten ditugu:

Barrualdeko erliebea: lurralde baten barruan gainazalak dituen forma guztien multzoa da.
Itsasertzeko erliebea: lurrak itsasertzean dituen forma desberdinen multzoa da.",txiki
"Erliebea lur azalak edo litosferak gainaldean dituen forma ezberdinen multzoa da, lur lehorretan zein itsas sakonean. Geomorfologia da erliebea ikertzen duena. Geomorfologia, Geografia fisikoaren eta Lur Zientzien adar edo zientzia nagusietako bat da.",wiki
"Mapetan errealitatea irudikatzen denean, maparen neurrira egokitu behar izaten da irudikatzen den lurraldearen zabalera. Eta, noski, maparen neurria errealitatea baino txikiagoa da beti. Eskala deitzen zaio, beraz, lurraldeak errealitatean duen zabaleraren eta mapan  duen tamainaren arteko proportzioari.
Mapa askotan zehaztuta egoten da eskala hori; bi modu erabiltzen dira horretarako: 

Zenbakizko eskala: zatiki baten itxura du. Goiko zenbakiak (zenbakitzaileak) mapako neurri-unitatea adierazten du, eta behekoak (izendatzaileak), berriz, errealitateak duen neurria. Adibidez, 
  
    
      
        
          
            
              1
              100.000
            
          
        
      
    
    {\displaystyle {\tfrac {1}{100.000}}}
   eskalan, mapako zentimetro bakoitza errealitatean 100.000 cm direla esaten da. Beste modu batzuetara ere ager daiteke eskala hau: 1/100.000 eta 1:100.000.Eskala grafikoa: zati zuri-beltzak dituen barra bat izaten da; zati horiek 1 cm izaten dute mapan, eta haietako bakoitzaren bukaeran agertzen diren zenbakiek, normalean, tarte horiek errealitatean zenbat kilometro diren adierazten dute.Zenbat eta handiagoa izan eskala, orduan eta txikiagoa da zatikiaren izendatzailea. Horrek esan nahi du 
  
    
      
        
          
            
              1
              10.000
            
          
        
      
    
    {\displaystyle {\tfrac {1}{10.000}}}
   eskala handiagoa dela 
  
    
      
        
          
            
              1
              100.000
            
          
        
      
    
    {\displaystyle {\tfrac {1}{100.000}}}
   eskala baino. Eskala handia, bestalde, mapako lekuak zehaztasun gehiagoz ikusteko erabiltzen dira eta, beraz, mapak irudikatzen duen lurraldea txikia izaten da. Beste era batera esanda, hiri bateko mapa eskala handian eginda egongo da, eta herrialde oso bateko mapa, berriz, eskala txikian. Adibidez, mapa batean Gasteiz osoa ikusi ahal izateko, aski izan daiteke 
  
    
      
        
          
            
              1
              50.000
            
          
        
      
    
    {\displaystyle {\tfrac {1}{50.000}}}
   eskala; Euskal Autonomia Erkidegoa ikusi ahal izateko, aldiz, gutxienez 
  
    
      
        
          
            
              1
              100.000
            
          
        
      
    
    {\displaystyle {\tfrac {1}{100.000}}}
   eskala behar izaten da.",txiki
"Eskala objektu baten benetako dimentsioen eta hura irudikatzen duen marrazkiaren neurrien arteko proportzio-erlazioa da. Adibidez, eskala batek 1:15 000 proportzioa adierazten badu, mapako zentimetro batek bizitza errealean 15.000 irudikatzen ditu.
Lehenengo forma globo sortzailearen tamainaren eta Lurraren tamainaren arteko erlazioa da. Globoa sortzen duen eredu kontzeptuala Lurra murrizten da, eta hortik abiatuta proiektatzen da mapa. Lurraren tamainaren eta globo sortzailearen arteko erlazioari eskala izendatua deitzen zaio (= eskala nagusia = frakzio adierazgarria). Mapa askok eskala izendatua adierazten dute, eta barra-eskala bat ere erakuts dezakete (batzuetan eskala giza izendatzen da ere), eskala irudikatzeko.
Eskala ez den bigarren kontzeptua mapa bateko eskalaren aldaketari aplikatzen zaio. Puntu kartografiatuaren eskalaren eta eskala nominalaren arteko erlazioa da. Kasu horretan, eskala eskala-faktorea da (= puntu-eskala = eskala partikularra).
Maparen eremua Lurraren kurbadurari kasurik ez egiteko bezain txikia bada, hiri baten planoaren kasuan bezala, balio bakar bat erabil daiteke eskala gisa, neurketa-errorerik eragin gabe. Eremu handiagoak estaltzen dituzten mapetan, edo Lur osoan, maparen eskala ez da hain erabilgarria izango, baita alferrikakoa ere, distantziak neurtzeko. Maparen proiekzioa funtsezkoa da mapa osoan eskala nola aldatzen den ulertzeko. Eskala nabarmen aldatzen denean, eskala-faktorea kontabiliza daiteke. Tissoten adierazlea maiz erabiltzen da mapa bateko puntu-eskalaren aldaketa azaltzeko.",wiki
Eskalda Europako mendebaldeko ibaia da. Belgika eta Herbehereak zeharkatzen ditu.,txiki
"Eskalda (frantsesez: Escaut; nederlanderaz: Schelde, ˈsxɛldə ahoskatua) Mendebaldeko Europako ibaia da. Frantzian jaioa, Belgika eta Herbehereak zeharkatzen ditu.",wiki
"Eskandinavia Europako iparraldeko eskualde bat da, Itsaso Baltikoaren inguruan. Eskandinavia Danimarkak, Norvegiak eta Suediak osatzen dute, berez. Hala ere, batzuetan Finlandia, Islandia eta Faroe uharteak (Danimarkaren mendeko lurraldea, 1948an autonomoa bihurtu zena) ere sartzen dira. 
Duela 1.000 urte baino gehiago, bikingoak ziren gaur egungo herrialde eskandinaviarretan bizi zirenak. 
Norvegiak eta Suediak eskandinaviar penintsula deiturikoa osatzen dute, Ipar itsasoak eta Itsaso Baltikoak inguratzen duten penintsula handi eta luze bat. Penintsula honek 1.200 kilometroko luzera du, Donostia eta Alemaniako Frankfurten artean dagoen distantzia bera, gutxi gora behera. Penintsula horren laurden bat Zirkulu polar artikoan dago. Udako zenbait egunetan, eguzkia ez da irteten. 
Ia herrialde eskandinaviar guztietan antzeko hizkuntzak hitz egiten dira, hizkuntza eskandinaviarrak. Iparraldeko hizkuntza germanikoak ere deitzen zaie, alemanarekin eta ingelesarekin lotuta daudelako. Aldiz, Finlandiera, Finlandian hitz egiten den hizkuntza, guztiz ezberdina da. 
Eskandinavia osatzen duten herrialdeen artean ezberdintasun handiak daude. Adibidez, Danimarka, Suedia eta Finlandia soilik dira Europar Batasuneko kide. Bestalde, finlandiarrek bakarrik erabiltzen dute euroa; gainerako herrialdeek haien dirua dute. Antolaketa politikoaren ikuspegitik ere ezberdinak dira: Danimarkak, Suediak eta Norvegiak errege-erreginak dituzte, eta gainerako herrialdeak, aldiz, errepublikak dira.

Deutsch

Español
Français
Italiano",txiki
"Eskandinavia (danieraz eta suedieraz Skandinavien; norvegieraz Skandinavia) Europako iparraldean dagoen hizkuntza eta kultura arloko eskualdea da, Norvegia, Suedia eta Danimarka herrialdeek osatua. Batzuetan, definizio zabalago bat hartuta, Finlandia eta Faroeak ere Eskandinaviako kidetzat hartzen dira.
Era berean, Eskandinaviatik at daude baina harekin harreman estua dute beste lurralde hauek ere bai: Islandia, Groenlandia (Danimarka) eta Åland (Finlandia).",wiki
"Eurasia edo Euroasia Europa eta Asia elkarrekin hartzen dituen eremu geografikoari deitzen zaio; izan ere, bi kontinente historiko horiek elkarri itsatsita daude; edo, bestela esanda, arrazoi kultural eta historikoengatik bakarrik bereizten ditugu, ez arrazoi geografikoengatik.Eurasia kontinentetzat hartuta, munduko handiena litzateke, bere azalera 52,9 milioi km² ingurukoa baita; hau da, mundu osoaren % 10,6 eta planetako lur-eremuaren % 36,2. Hori dela eta, batzuetan, Eurasia superkontinente bat dela esaten da.
Geologiaren ikuspegitik begiratuta, Eurasiako plaka tektonikoak Europa eta Asiako zatirik handiena hartzen ditu, baina Indiako azpikontinentea, Arabia azpikontinentea eta Cherskyko ekialdea gabe, Siberiako ekialdean.
Zenbait adituren iritziz, ez litzateke Europa Asiatik bereizi behar, kontinenteak itsasoz banatuta daudelako; baina orduan, zuzenagoa litzateke Eurafrasiaz hitz egitea, Afrika ere kontuan hartuz, Afrika eta Asia ez daudelako itsaso batez banatuta.",txiki
"Eurasia Lurreko eremu kontinental handiena da, Europa eta Asia osoa hartzen dituena. Batez ere iparraldeko eta ekialdeko hemisferioetan, Britainiar Uharteetatik eta Iberiar Penintsulatik mendebaldera zabaltzen da, eta Japoniako artxipelagoraino ekialdean. Ozeano Atlantikoak eta Afrikak (mendebaldean), Ozeano Bareak (ekialdean), Ozeano Artikoak (iparraldean) eta Afrikak, Mediterraneo itsasoak eta Indiako Ozeanoak (hegoaldean) inguratzen dute masa kontinentala. Europa eta Asiaren arteko banaketa, bi kontinente bezala, eraikuntza sozial historikoa da, muga asko lurraren gainean baitaude; hala, munduko leku batzuetan, Eurasia da Lurreko sei, bost edo lau kontinenteetako handiena. Geologian, Eurasia askotan megabloe zurrun bakartzat hartzen da. Hala ere, Eurasiaren zurruntasuna datu paleomagnetikoetatik abiatuta zalantzagarria da.Eurasiak 55.000.000 km2 inguru hartzen ditu, edo Lurreko azalera osoaren % 36,2 inguru; eta munduko herrialde handienaren, Errusiaren, etxea da. Lur-masak 5 mila milioi pertsona baino gehiago ditu, hau da, giza populazioaren % 70 inguru. Gizakiak lehen aldiz ezarri ziren Eurasian duela 60.000 eta 125.000 urte bitartean. Irla garrantzitsu batzuk, hala nola Britainia Handia, Islandia, Irlanda eta Sri Lanka, Japonia, Filipinak eta Indonesiako gehiengoa, sarritan Eurasiako herri-definizioan sartzen dira, inguruko lurretik bereizita egon arren.
Geografo batzuen arabera, Eurasia kontinente bakarra da.. Europa eta Asia kontinente ezberdin gisa kontzeptuak antzina-antzinakoak dira, eta haien mugak geologikoki arbitrarioak dira eta historian zehar noizbehinka aldatu izan dira. Eurasia Afrikarekin lotuta dago Suezko Kanalean, eta Eurasia, batzuetan, Afrikarekin konbinatzen da, Afro-Eurasia izeneko Lurraren masa handiena egiteko. Lurreko masa handia eta latitude-desberdintasunak direla eta, Eurasiak klima mota guztiak erakusten ditu Köppen sailkapenaren pean, tenperatura bero eta hotzeko, prezipitazio handiko eta txikiko eta hainbat ekosistema-mota barne.",wiki
"Europako erliebean mendiak, ordoki edo lautadak eta horiek zeharkatzen dituzten ibaiak bereizten dira batez ere. Erliebearen ikuspegitik begiratuta, kontinenterik lauena da Europa; batez beste, 230 metro garai da. Hala, 2.000 km-ko lautada zabal bat doa Frantziako kostalde atlantikotik Ural mendietaraino, Asiako mugaraino.",txiki
"Jauregi etxea Gipuzkoako Bergara udalerrian dagoen pizkundetar eta gotiko estiloko jauregi bat da. Hain zuzen ere, Bergarako Alde Zaharran kokatua dago, Plaza Nagusian eta Bergarako Errege Mintegia, Ondartza dorrea eta Moiua Barrena jauregiaren alboan. Gipuzkoako kultura ondasuna izendatua dago.",wiki
"Europako geografiari dagokionez, Europa munduko kontinenteetako bat dela esaten da askotan; berez, ordea, ez da kontinente bat, geografiaren ikuspuntutik, Eurasia izeneko superkontinente edo lur-eremu handiko zati bat baizik, edo azpikontinente bat, bestela esanda.
Arrazoi historikoengatik bereizi izan dira Europa eta Asia eta esan Europa kontinente bat dela; izan ere, bereizketa hori oso zaharra da, K.a. VI. mendekoa gutxienez. Garai hartan, lehen geografo greziarrek, Anaximandrok eta Miletoko Hekateok bereziki, hiru zati edo kontinentetan banatu zuten ordura arte ezagutzen zuten mundua: Europa, Asia eta Afrika.
Hori kontuan izanda, Europa eta Asia arteko ""mugatzat"" hartzen dira Ural mendikatea, Ural ibaia eta Kaspiar itsasoa batetik eta Kaukaso mendiak bestetik.",txiki
"Europak, munduko bigarren kontinenterik txikienak, 10.530.751 km² ditu, hau da, munduaren azaleraren % 7.
Geografiaren aldetik, Europa, Ozeania bezala, berez ez da kontinentea, baizik eta makro-batasun geografiko bat, Eurasia kontinentearen beso bat baino ez. Hala ere, ohituraz, kontinentetzat hartzen da.
Orografiaren ikuspuntutik, kontinenterik lauena da, 230 metrotako altuerarekin. Europako mendirik altuenak Ekialdeko Europan 5.642 metrotako Elbrus (Errusia) eta 5.204 metrotako Shkhara (Georgia) dira eta Mendebaldeko Europan 4.807 metrotako Mont Blanc (Frantzia).",wiki
"Europa inguratzen duten itsasorik garrantzitsuenak honako lau hauek dira: 

Ozeano Atlantikoa mendebalde eta iparraldean
Mediterraneo itsasoa hegoaldean
Itsaso Beltza eta Kaspiar itsasoa hegoalde eta ekialdean.Itsaso horietako zati batzuei beste izen berezi batzuk  ematen zaizkie, zati horien kokapena hobeto bereizteko; adibidez:

Ozeano Atlantikoaren zatiak: Ipar Itsasoa eta Itsaso Artikoa, Kantauri itsaso edo Bizkaiko itsasoa, Itsaso Baltikoa, Irlandako itsasoa, Norvegiako Itsasoa, Barents itsasoa, Itsaso Zuria edo Groenlandiako itsasoa.
Mediterraneoko zatiak: Tirreno itsasoa, Adriatiko itsasoa, itsaso Jonikoa, Egeo itsasoa eta Marmarako itsasoa.Europako itsasertz edo kostaldeak koska handikoak izaten dira. Badira kostalde goratuak, itsaslabarrez osatuak, mendiak itsasoraino iristen direnean (Norvegia eta Eskozian edo Kantauri edo Bizkaiko itsasoan, adibidez); eta itsasertz baxuak, behe-lurretan (Herbeheretan edo Danimarkan, adibidez).",txiki
"Itsaso Zuria (errusieraz: Бе́лое мо́ре, Béloye móre; finlandieraz: Vienanmeri; nenetseraz: Сэрако ямʼ, Serako yam) Barentseko itsasoaren barneko itsasoa da. Ipar-mendebaldeko Errusian dago, Karelia eta Kola eta Kanin penintsulen artean. 90.000 kilometro koadroko eremua hartzen du.Arkhangelsk da Itsaso Zuriko porturik handiena, eta historian zehar garrantzi handia izan du Errusiaren nazioarteko merkataritzan. Sobietar garaian, itsasontzi eta itsaspeko basea eraiki zuten bertan. Itsaso Zuria-Baltiko ubideak Volga eta Itsaso Baltikoarekin lotzen du, Onega aintziran barrena.",wiki
"Geografia Lurraren azala aztertzen eta deskribatzen duen jakintza edo zientzia da. Izena grezierazko bi hitz elkartuz sortua da: geos (lurra) eta grafein (idatzi edo marraztu), eta, beraz, lurra nolakoa den esatea edo marraztea esan nahi du, etimologiari (hitzaren jatorriari) begiratuz. Geografiaz arduratzen diren adituak geografoak dira.
Beste zentzu batean ere erabiltzen da geografia hitza: delako lurralde edo herrialde baten azala edo azalera esateko; adibidez, halako lurralde batek ""geografia menditsua"" dela esaten denean, lurralde hori menditsua dela esan nahi da. Aditu batzuen arabera, erabilera hori ez da oso zuzena eta baztertzea gomendatzen dute.
Geografia deritzan zientziak Lurraren azaleko osagaiak azaltzen ditu: kontinenteak, itsaso eta ozeanoak, mendiak, ibaiak, hiriak eta herrialdeak.",txiki
"Geografia Lurraren azterketa eta beronen itxura da: kontinenteak, ibaiak, herrialde, mendiak..., hau da, aspektu fisikoen eta gizakiarekin erlazionatuta dauden aspektuen (industria, ekonomia, demografia...,) harremanak ikertzen dituen zientzia da. Harluxet hiztegiak ""Lur planetaren gainazala deskribatzea eta azaltzea helburu duen zientzia, bereziki alderdi naturaletik begiratuta eta gizakiarekin duen erlazioa kontuan hartuz"" dela dio. Hori dela eta, gizarte zientzien barruan sartzen da. Fenomenoak non eta zergatik gertatzen diren toki jakin baten erantzuten saiatzen da.
Izena Ge (γη) edo Gagia (γαια), Lurra eta graphein (γραφειν) idatzi grezierazko hitzetatik dator. Izan ere, grezieraz γεωγραφία (geographia) da. Geografia hitza erabili zuen lehendabiziko pertsona Eratostenes (K.a. 276-194) izan zen. Historikoki lau adarretan banatuta zegoen: natura eta gizakien fenomenoen azterketa espaziala; Lurreko eskualdeen ikerketa; gizakia eta Lurraren arteko harremanaren ikerketa, eta Lurraren zientzien ikerketa. Hala ere, gaur egun adar bi besterik ez ditu: giza geografia eta geografia fisikoa.
Geografia modernoaren helburu nagusia hainbat fenomeno natural eta sozial azaltzea da, eta ez da soilik fenomeno horien kokapenari buruzkoa; baizik eta, direnak izatera iristeko, fenomeno horiek nolakoak diren eta nola aldatu diren ere aztertzen du.
Geografia bi adar handitan banatzen da: lurralde-geografia eta geografia orokorra.
Lurralde-geografiak herrialde, estatu eta eskualdeetako lur-espazioaren azpibanaketak aztertzen ditu hainbat xehetasun-eskalatan: mendi-haran txiki baten azterketa geografikotik hasita erregioen, herrialdeen, nazioen edo estatuen eskualde-azterketa zabaleraino, baita espazio multinazionaletaraino ere. Geografia orokorra bi adar handitan banatzen da: geografia fisikoa eta giza geografia:

Giza geografia pertsonen eta haien komunitate, kultura, ekonomia eta ingurumenarekiko elkarreraginen azterketaz arduratzen da, espazioarekin eta tokiarekin dituzten harremanak, eta horren bidez, aztertuz.
Geografia fisikoa ingurune naturaleko prozesuak eta ereduak aztertzeaz arduratzen da, hala nola atmosfera, hidrosfera eta geosfera.",wiki
"Gibraltarko Itsasartea Europa eta Afrika banatzen dituen itsaso zatia da, eta, zehazki, Espainiako hegoaldearen eta Marokoko iparraldearen artean dagoen itsasartea da. Mediterraneo itsasoa eta Ozeano Atlantikoa lotzen ditu eta, horregatik, mundu osoan itsasontzi gehien igarotzen diren lekuetako bat da. Bere zatirik estuenean, 14 km inguru ditu. Sakonerarik handiena Algecirasko badian du (1.000 m).
Geologiaren aldetik, Eurasiako eta Afrikako plaka tektonikoen arteko muga da. Duela bost milioi urte, itsasartea itxita egon zen, eta Mediterraneoa barne-itsaso bat bihurtu zen, baita lehortzera iritsi ere.

Français",txiki
"Gibraltarko Itsasartea (arabieraz: مضيق جبل طارق‎, Madiq Jabal Tàriq; gaztelaniaz: Estrecho de Gibraltar) Mediterraneo itsasoa eta Ozeano Atlantikoa lotzen dituen itsasartea da. Geografia politikoari dagokionez, iparraldean dituen Europako Espainia eta Gibraltar, eta hegoaldean dituen Afrikako Maroko eta Ceuta bereizten ditu. Geologiaren aldetik, itsasarte hau da Eurasiako eta Afrikako plaka tektonikoen arteko muga.
Itsasartearen gunerik estuenean, 14,4 kilometro daude Europaren eta Afrikaren artean. Gutxieneko sakonera Umbral de Camarinalen du (280 m) eta handiena Algecirasko badian (1.000 m inguru).
Duela bost milioi urte, itsasartea itxita egon zen, eta horren ondorioz Mediterraneoa lehortu zen (Messiniarreko gazitasun krisia). Faunarentzat nahiz giza merkataritzarentzat igarobide garrantzitsua da. Leku estrategikoa izanik, hainbat gatazka eragin ditu, historian; gaur egun ere bizirik daude Espainiaren eta Marokoren artekoa (Ceuta eta Melillari buruz) eta Espainiaren eta Erresuma Batuaren artean (Gibraltarri buruz).",wiki
"Glaziar edo hormagunea lurrazalean elurra pilatzen eta gogortzen denean sortzen den izotz-masa handi bat da, oso astiro mugitzen dena. Glaziarrak mendi garaietako ibarretan eratzen dira, edo eremu polarretan, neguko elur-prezipitazioak udan urtzen den elurra baino gehiago direnean. 
Lurraren % 10 dago glaziarrez estalita eta planetako ur gezaren hiru laurden dute. Gaur egun, glaziar gehienak Antartikan daude, eta gutxixeago Groenlandian. Gainerakoak planetako beste eremu garai batzuetan daude.",txiki
"Glaziarra edo hormagunea astiro mugitzen den izotzezko ibaia edo multzo geologikoa da, elurraren metaketak sortua. Klima polarreko eremuetan, elurra pilatzen den lekuetatik izotza urtzen den lekuetaraino mugitzen den izotz-masak dira glaziarrak.
Glaziarra lurrazalean dagoen izotz masa sendoa da eta elurraren metatze, trinkoketa eta birkristaltzea dela eta sortzen da. Hauek posibleak dira, elur moduko urteko batez besteko prezipitazioak, udako lurrunketa baino handiagoak direnean, eta hori lurburuko ingurunetan eta zonalde menditsuetan izaten da (osatzen duten izotz-masaren %99 Antartikan eta Groenlandian pilatuta dago). Glaziarra sortzeko prozesuari glaziazioa deritzo. Glaziarrak hiru atal ditu: goiburua, mihia eta harana.
Glaziarrek Lurraren gainazalaren % 10 estaltzen dute, baina lurreko ur gezaren hiru laurdenak[erreferentzia behar] gordetzen dituzte, hau da, 33 milioi km3 ur geza.",wiki
"Goi-ordoki edo goi-lautadak altuera handian dagoen lurralde lau eta zabalak dira; amildegiz edo horma malkartsuz mugatuta egoten dira alde batean edo gehiagotan. Kontinente guztietan aurki daitezke, plataforma kontinentaletan, baina baita ozeano gehienetan ere. Goi-ordokiak Lurreko gainazalaren %45 inguru dira.",txiki
"Goi-ordoki edo goi-lautada eskualde geografiko lau, zabal eta garaia da, hau da, ordoki edo zabaldi garaia. Bertan ibaiek beheragune edo haranak sortzen dituzte.
Goi-ordokien mugak garaiera aldaketez osatuta daude, hots, mendiz edo amildegiz.",wiki
"Greenwich-eko meridianoa (zero meridianoa, oinarrizko meridianoa edo Lehenengo meridianoa ere deitzen zaio) longitudeak neurtzeko erabiltzen den meridianoa da. Poloak elkartzen dituen zirkunferentzia imajinario batekin egiten du bat, eta izena Greenwich izeneko herri ingelesaren paretik pasatzeagatik hartzen du, zehazki, han dagoen behatoki astronomiko zaharraren ondorioz. 
1884an, Washington D.C. hirian egindako nazioarteko konferentzia batean adostu zen meridianoa hartzea erreferentzia gisa. Konferentzia hori Estatu Batuetako presidenteak bultzatu zuen, eta 25 herrialdetako ordezkariak joan ziren. Batzar horretan honako jarraibideak adostu ziren:

Komenigarria da meridiano bakarra hartzea erreferentzia gisa, gainerako guztiak ordezkatzeko.
Greenwicheko Errege Behatokiaren gainetik pasatzen dena izango da abiapuntu moduan hartuko den meridianoa.
Bertatik abiatuta neurtuko dira lurbiraren inguruko longitudeak, 180° ekialderantz eta beste hainbeste mendebalderantz.
Herrialde guztiek erreferentziako data moduan hartuko dute egun unibertsala.
Egun unibertsala Greenwichen gauerdian (eguzki-ordua) hasten da eta 24 ordu irauten du.
Egun nautiko eta astronomikoak ere gauerdian hasiko dira.
Denboraren eta espazioaren banaketa egiteko sistema metriko hamartarra erabiltzea arautu eta zabaldu dadin, ikerketa teknikoak sustatuko dira.
Español
Français",txiki
"Greenwich meridianoa edo Lehenengo meridianoa Ipar Polo eta Hego Polo batzen duen asmatutako zirkuluerdia da, Greenwichetik, zehatzago Londresko aldiriko astronomia-behatokitik.
Greenwich meridianoa jatorrizko meridianoa da: hortik longitudea graduz neurtzen da, hau da 0º longitudea da. Ordu-zona bakoitzak 15º longitudeari dagokio (360º 24 ordu direnez 360/24 = 15)).
Greenwich meridianoaren kontrakoa, hau da zirkulua betetzen duen zirkuluerdia, data aldatzeko nazio-arteko lerroa da, Ozeano Barea zeharkatzen duena. Zenbait uhartedi ordu-eremu ezberdinak ez izateko, lerroa ez da zuzena.
Antzinean, beste lekuak aukeratuak izan ziren erreferentziatzat, adibidez Hierro uhartea, Parisko meridianoa, San Petersburgo (Pulkovo meridianoa) edo Washington. Baina 1884an Washingtonen eginiko konferentzia batean Greenwich erabiltzea erabaki zen.
Iparraldetik hegoaldera, honako herrialdeak zeharkatzen ditu:

 Erresuma Batua
 Frantzia
 Espainia
 Aljeria
 Mali
 Burkina Faso
 Togo
 Ghana
 Antartika",wiki
"Hego hemisferioa Lurrean Hego polotik Ekuatorera iristen den zatia da. Edo, bestela esanda, ekuatoretik hegoaldera dagoen zatia.
Hego hemisferioaren zatirik handiena ozeanoek okupatzen dute, bereziki Ozeano Barearen eta Indiako Ozeanoaren zati handi batek, Ozeano Antartiko osoak eta Ozeano Atlantikoaren hego zatiak. Hemisferio honetako lur lehorraren zati handienak Antartikan, Hego Amerikan, Afrika hegoaldean, Australian, Ozeaniako uharte gehienetan eta Asiako uharte batzuetan daude.
Munduko biztanleriaren %10 baino ez da bizi hemisferio honetan, batez ere Brasilen eta Indonesiako Java uhartean.
Urtaroak Ipar hemisferioaren alderantziz gertatzen dira: Hego hemisferioan, uda abendutik martxora bitartean izaten da, eta negua ekainetik irailera bitartean. Ipar hemisferioan, alderantziz izaten da.",txiki
"Hego hemisferioa edozein planetaren baina bereziki Lurraren hegoaldeko erdia da, hau da, Ekuatoretik hegoaldetik dagoen esfera-erdia.
Ipar hemisferioak baino lur eremu txikiagoa eta itsas eremu handiagoa ditu. Haren barnean, Hego Amerikako zatirik handiena, Afrikako hegoaldea, Asiako lur batzuk, Ozeania ia osoa eta Antartika daude.
Giza populazioaren % 10 eremu horretan bizi da.",wiki
"Hegoburua edo Hego poloa Lurreko eta beste edozein planetatako lekurik hegoaldekoena da. Beraz, Ipar Polo edo Iparburuaren kontrakoa da. Euskaraz, hegoaldeko lurburua ere deitzen zaio.Gure planetan, Lurrean, hego poloa Antartika kontinentean dago, 90° H latitudean, eta, beraz, Hego hemisferioaren erdigunea da. Izotzez erabat estalita dago eta Ipar Poloa baino hotzagoa da; udako tenperatura -25 °C izaten da, batez beste. Leku hau hain hotza da eguzkia inoiz ez delako oso altu egotera iristen zeruan. 
Roald Amundsen esploratzaile norvegiarra izan zen leku honetara iritsi zen lehena, 1911. urtean. Txile da polo honetatik hurbilen dagoen herrialdea (Hego Sandwich uharteak kontutan hartu gabe), eta Ushuaia, berriz, hurbilen dagoen hiria, Argentinan kokatua.",txiki
"Hegoburua edo Hego poloa planeta batean hegoalderen dagoen puntua da, biraketa ardatzak planetako hegoaldeko lurrazala zeharkatzen duen lekua. Lur planetan, hegoburua Antartikaren gainean ezarria dago, iparburutik 20.000 bat kilometrora, lurrazaletik neurtuta.
Roald Amundsen norvegiarra izan zen lehena leku horretara heltzen, 1911. urtean. Geroztik ailegatu direnen artean aipatzekoa da Sir Edmund Hillary (1958). Hego Sandwich uharteak kontutan hartu gabe, hegoburutik gertuen dagoen lekua Txile da, eta Ushuaia da gertuen dagoen hiria, Argentinan kokatua, eta gertuen dagoen herria Puerto Williams da, Txilen. Hala ere Ameriketako Estatu Batuen Amundsen-Scott basea dago bertan, 1956ean eraiki zenetik etengabe pertsonal zientifikoa eta militarra izan duena.
Hegoburu geografikoa ez da Hegoburu magnetikoa, Lurraren magnetismoaren arabera definitzen den puntua. Era berean, ez da Antartikaren zentro geografikoan kokatzen.",wiki
"Hegoaldeko Europa kontinente horretako hegoaldean dauden herrialdeen multzoa da, ikuspuntu geografikotik begiratuta.",txiki
"Hego Europa edo Mediterranear Europa Europako kontinenteko eskualdea da. Ez dago horren definizio argirik, eta geografia, kultura, hizkuntza edo historia hizpide hartuta, eskualde honen mugak alda daitezke. Nolanahi ere, Portugal, Espainia, Italia eta Grezia Hegoaldeko Europako herrialdeak direla oro har onartzen da. Frantziako eta Balkanetako hegoaldea ere sartu ohi dira definizio horretan. Izan ere, zenbaiten ustez, Alpeek markatzen dute Hego eta Ipar Europaren arteko muga.",wiki
"Hektarea azalera-neurri bat da, 100 arearen edo 10 000 metro koadroren baliokidea. Lur-sailen azalera neurtzeko erabiltzen da.
Haren ikurra ha da.
Futbol-estadio baten tamainaren antzekoa izan daiteke (kontuz, ez futbol-zelai baten tamaina, joko-zelaiari deitzen badiogu horrela.",txiki
"Hektarea bat 100 arearen baliokidea da, hau da, 10.000 m² balio duen azalera unitatea. Lur-sailen azalera neurtzeko erabiltzen da.
Ikurra ha da, eta ez Ha.",wiki
"Herrialde baltikoak Europako iparraldean, itsaso baltikoaren ekialdean dauden hiru herrialde dira:
Estonia
Letonia
Lituania.Hirurak Europar Batasuneko kide dira 2004tik.",txiki
"Herrialde Baltikoak (estonieraz: Balti riigid, Baltimaad; letonieraz: Baltijas valstis; lituanieraz: Baltijos valstybės), Estatu Baltikoak ere deituak, Ipar Europako hiru herrialde dira, Itsaso Baltikoaren ertzean daudenak, Niemen ibai bokalearen eta Finlandiako golkoaren artean: Lituania, Letonia eta Estonia. Europar Batasuneko kide dira 2004tik.
Mende askotan zehar indar arrotzen menpe egon ostean, estatu independente bilakatu ziren Lehen Mundu Gerraren ondoren. Bigarren Mundu Gerra arte, Finlandia herrialde baltikotzat hartzen zen, beste hiruren antzeko egoera zuelako. Gaur egun, ordean,Eskandinaviarekin lotzen da. Errepublika Baltikoak adierak esanahi historikoa du, Sobietar Batasunaren okupazioaren garaian (1940-1941 eta 1944-1991) horrela izendatzen zirelako hiru ""errepublikak"". Egun ere, errepublikak dira baina independenteak eta demokratikoak. 1991. urtean lortu zuten Sobietar Batasunetik independizatzea. Errusiak tropak 1994an irten ziren Herrialde Baltikoetatik. 2004an, Europar Batasuneko eta NATOko kide egin ziren. Hiru herrialdeek demokrazia liberala daukate, eta haien ekonomiak bilakaera azkarra izan zuen 2000ko hamarkadan. 
Hizkuntzari erreparatuta, letoniera eta lituanierak sustrai berdintsuak dituzte, indoeuropar hizkuntzak baitira. Estoniarren hizkuntzak, aldiz, ahaidetasun handiagoa du finlandierarekin, eta hizkuntza ez-indoeuroparren multzoan dago sailkatuta, finlandiera eta hungarierarekin batera.",wiki
"Hezeguneak etengabe edo aldika urez estalita egoten diren eremu hezeak dira. Batzuk lehorrean egoten dira, aintzirak edo zingirak, adibidez; itsas-bazterrean ere egoten dira, padurak edo mangladiak, esaterako.
Hezeguneetako lurra urez beteta egoten da, zoruak ez duelako ura ondo drainatzen, hau da, ez delako lur barrura iragazten. Askotan, urak sakonera txikia baino ez du izaten.
Hezegune mota bakoitzak hainbat lurzoru eta landare mota ditu. Urtegiek eta padurek mineral asko dituzten lurzoruak dituzte. Landaretza ere ugaria eta joria izaten da. Zingirek mineral gutxiago izaten dituzte eta landare gehienak zuhaixkak dira, eta paduretan ihiak eta landareak dira nagusi. 
Hezeguneak oso garrantzitsuak dira ingurumenarentzat. Landare eta animalia ugari egoten dira bertan. Kostaldeak babestu eta kutsatutako urak garbitzen laguntzen dute; gainera, uholdeei aurrea hartzeko eta lurpeko ur-hornidurak leheneratzeko ere balio dute.",txiki
"Hezeguneak, etengabe edo aldizka, urak hartuta egoten diren eremu lauak dira, bai lehorrekoak (aintzirak, zingirak, zohikaztegiak) nola itsabazterrekoak (padurak, mangladiak).
Ingurune hauek garrantzi handiko onurak eskaintzen dizkiote gizarteari, hala nola, ura araztea, uholdeen kalteak arintzea eta itsasertza egonkortzea. Horrez gainera, aniztasun biologiko handiko ekosistemak dira, eta landare eta animalia askoren bizilekua.
Hezeguneak mundu osoan arriskuan daude. Beren kontserbazioa eta zentzuzko erabilpena sustatzeko, 1971ko otsailaren 2an Ramsarko hitzarmena sinatu zen. Euskal Herriko zortzi eremu daude hitzarmen horren barruan baina, jakina, hezeguneen katalogoa askoz handiagoa da. Hitzarmena sinatu zenetik, urtero, otsailaren 2an Hezeguneen Mundu Eguna ospatzen da.",wiki
"Hidrosfera Lur planetak dituen kanpo-geruza edo esferetako bat da. zehazki, gure planetan dagoen ur guztiak, hau da, ur ozeanikoek eta ur kontinentalek osatzen dutena da. Ur ozeanikoak itsaso eta ozeanoetan daudenak dira; eta ur kontinentalak, berriz, ibaietan, aintziretan, glaziarretan daudenak eta lurpeko ura dira.
Geruza honek lurrazalaren hiru laurdenak estaltzen ditu, eta bera da, hain zuzen, Lurra gainerako planetetatik bereizten duena. Hidrosferari esker, gainera, Lur planeta urdin-urdin ikusten da espaziotik.",txiki
"Hidrosfera (grezieratik hydros: ura eta sphaira: esfera) Lurreko Zientzietan lurrazpian, azalean eta gainazalean dagoen urak osatzen duen sistema materiala da. Hidrosfera urez eta uretan proportzio desberdinetan disolbaturik dauden gatz eta gasez osatua dago. Ez da geruza jarraitua, hau da, lur azaleko gune batzuetan 11 kilometroko lodiera du eta beste gune batzuetan, berriz, ez da ia existitzen, eta hori du ezaugarri garrantzitsu eta esanguratsuena. Ezaugarri hori izateko hiru arrazoi nagusi daude: batetik, hidrosfera kopuruz mugatua izatea; bestalde, hidrosferako ur masaren barnean molekulak alde batetik bestera mugitzea, eta azkenik, litosferaren gainaldeak gorabeherak izatea.
Hidrosferak Lurraren osagai isurkari guztiak hartzen ditu bere baitan eta, klimari dagokionez, bigarren azpisistema garrantzitsuena da, eguratsaren ondoren. Hidrosferaren osagai dira itsasoak, aintzirak, ibaiak eta lurpeko urak, baina hidrosferaren ozeanoek hartzen dute zatirik handiena, ozeanoetan baitago Lurreko ur guztiaren % 97,2
Hidrosferak ur bolumen handia du orotara, eta horri esker ziklo hidrologikoko fase guztiak betetzeko adina ur ematen du; lurruntzen denean eguratsari lurruna ematen dio eta aldi berean baita energia ere, bero latente moduan.
Edonola ere, hidrosfera ezinbestekoa da izaki bizien garapenerako eta lurrean bizitzeko baldintzak mantendu ahal izateko.
Hidrosfera osatzen duen ura sekzio desberdinetan sailkatzen da, zeintzuk bolumenari dagokionez handitik txikira honako hauek dira:

Ozeanoak, lurrazalaren bi heren estaltzen dituzte 3000-5000 m-ko sakontasunaz.
Glaziarrak kontinentearen zati bat hartzen dute. batez ere, txapel glaziar biak, Groenlandiakoa eta Antartikakoa. Baina mendiko glaziarrak baita ere, lodiera eta zabaltze txikiagokoak, latitude guztietan.
Gainazaleko ur emaria, oso sistema dinamikoa eta bi ibai luzez osatua.Planetako ur-edukia, guztira, 1.400 trilioi litrokoa da, 1,4 × 1021 kg. Gehiena, % 97,23 ozeanoek eta polo-kasketeak  % 2,15 gordetzen dute; akuiferoek, gizakiarentzako benetako erreserba, % 0,61; lakuak % 0,009, eta barruko itsasoak, berriz, % 0,008. Lurzoruaren hezetasunak 0,005 hartzen du, atmosferak % 0,001 eta ibaiek % 0,0001 baino ez dute metatzen. Kopuru hori beti ibili da Lurrean zehar, bertan bizia sortuz eta mantenduz. Dinosauroek duela 65 milioi urte zuten kopuru bera dugu gaur egun.
Ura ez da abiadura berean berritzen konpartimentu guztietan. Oso azkar egiten du atmosferan, eta, urtean, 34 aldiz berritzen da erabat; hau da, atmosferara sartzen da lurrunketa bidez, eta, 10 egunetan, ateratzen da euri moduan gutxi gorabehera den adina. Ozeanoak, aldiz, bere bolumenaren ‰ 0,27 baino ez du jasotzen eta lagatzen urtero, eta horrek esan nahi du 3700 urte inguru behar dituela erabat berritzeko.",wiki
"Higadura lurraren gainazalean dauden materialak (lurra, lokatza, harriak, etab.) pixkanaka desegiten edo desintegratzen dituen prozesu naturala da. Prozesu hori euri eragiten dutenak honako hauek dira, batez ere:

Eguraldia (euria bere forma guztietan, haizea, hotza, beroa).
Ur edo airean disolbatutako osagai kimikoak.
Ibaiak, lurpeko ura eta itsasoa.
Organismo bizidunak.Higaduraren ondorioz, askatzen diren materialak ez dira toki berean gelditzen, urak, haizeak edo beste eragileek lekuz aldatu edo garraiatu egiten dituzte. Horixe da higaduraren ondoren datorren fasea: garraioa. Azkenik, bai aldapa gutxitzen delako, bai eragileen abiadura gutxitzen delako, material horiek leku egonkorrago batera iristen direnean, bertan pilatzen dira. Prozesu horri sedimentazioa deitzen zaio.
Fase eta prozesu guzti hauen ondorioz, lurraren erliebea etengabe aldatzen da.",txiki
"Higadura lurrazaleko gaien karraskatze eta suntsitzea da (lurra, lokatza, arroka eta beste) agente geologikoen eraginpean. Etengabeko marruskatze-lana ibaiek, euri urek, haizeak, izotzak edo itsasoak eragiten dute, grabitazioa edo izaki biziek direla-eta. Kanpo eragile geologikoek (haizeak, glaziarrak, gainazaleko urak, itsasoak) aire zabalean dauden arrokei zatiak erauztea (askatzea) eta herrestan (arrastaka) eramatea da. Materialak jatorrizko lekutik kentzea, gastatzea, alegia. 
Higaduraren ondorioz askatutako harri puskak ez dira toki berean gelditzen, agente berak egiten duen mugimenduari esker lekualdatzen dira, hau da, garraiatu. Garraioa burutzen duten agenteak honako hauek dira: grabitatea, ibaiak, errekak eta uharrek daramaten ura, glaziarretako izotza, itsasoko ura eta haizea.
Azkenik harri zati horiek malda edo agentearen abiadura txikitzen delako leku egonkorrago batera iristen direnean, bertan metatzen dira. Prozesu horri sedimentazioa edo jalkitzea deritzo.
Higatutako mineralak, gehienetan uretan disolbaturik, gerora garraiatzea eragile indartsuenetako bat da lurrak sortzeko orduan, eta harri sedimentarioak eratzeko lehen urratsa izango genuke.
Beraz, eragile geologiko motel baino indartsu hau erliebearen modelatzaile nagusienetako bat dugu.",wiki
"Hiriburua lurralde batean dauden hirien artean garrantzitsuena da.Lurralde bateko hiririk garrantzitsuena zein den erabakitzeko, hainbat alderdi hartzen dira kontuan: kultura, ekonomia, historia, azpiegiturak...
Gehien-gehienetan, biztanle gehien dituen hiria izaten da hiriburua, baina ez da beti hala izaten. Adibidez, Ameriketako Estatu Batuetako hiriburua Washington da, baina hiririk handiena New York da.",txiki
"Hiriburua administrazio (herrialde, probintzia nahiz eskualde) baten botere politikoa kokatuta dagoen hiria da.
Beste era batera definituta, sozialki, kulturalki, historikoki nahiz ekonomikoki nagusitasunari begira ezar daiteke hiriburua. Adibidez, Iruñea Euskal Herriko hiriburu historikoa da eta Milan, modarena.
Orokorrean, hiriburua lurralde bateko hiri garrantzitsuena da baina ez da beti horrela izaten. Horren adibide New York da: Estatu Batuetako biztanle gehien dituen hiria da, baina ez da herrialdeko hiriburua, ezta New Yorkeko estatuarena ere.
Beste adibide bat Bilbo da: ekonomiari dagokionez, Euskal Autonomia Erkidegoko hiri garrantzitsuena da, baina erkidegoko hiriburua Gasteiz da.",wiki
"Ibai delta lur zati lau bat da, hiruki edo triangelu forma izaten duena eta ibaiaren bokalean (ibaia itsasoratzen den lekuan) kokatua. Munduko ibai handiek deltak izaten dituzte bokalean, bereziki itsasaldiek indar handia ez duten tokietan.",txiki
"Delta hiruki formako lurraldea da, ibai batek bere ahoan —ibaiak bere urak itsaso, estuario, aintzira edo urtegi batera isurtzen dituen tokian— sortutakoa. Lurralde hori, metatzen diren sedimentuek eratzen dute, ibaiaren isuria desagertzen doan heinean. Ibai besoez osatuta dago, ibaiak eramandako sedimentuak metatu diren uharteak banatzen dituztenak, itsasora, ozeanora edo aintzirara iritsi ondoren. Ibai handienen delten metaketek, honako ezaugarri hau dute: ibaia, kanal aktibo eta ez aktibo multzo bat eratzeko, banatzen eta berriz batzen diren hainbat besotan banatzen da.
Deltarik ospetsuena Nilo ibaiarena da, eta handik dator bokale forma horri ematen zaion izena. Nilo ibaiaren bokaleak hiruki forma nabarmena du, delta (Δ) greziar hizkiaren oso antzekoa. Horregatik, Herodoto historialariak izen hori eman zion.",wiki
"Ibaiadarra erreka edo ibai bat da, bere urak itsasoan ez, baizik eta beste ibai nagusiago batean isurtzen dituena. Ibai handi baten adarrak diruditelako deitzen zaie horrela.
Ibaiadarrak iturburu deitzen den toki baten sortzen dira, mendi-inguru batean kasu askotan. Iturburuan haste da urak ozeanoraino edo itsasoraino egiten duen bidaia. Ur hori hainbat lekutatik etor daiteke, hala nola mendietako elurretatik, aintziretatik edo lurpeko akuiferoetatik. 
Ibaiak tamainan asko haz daiteke iturburutik itsasoraino egiten duen bidaian, beste ibaiadar batzuk elkartzen zaizkiolako eta ur kantitate handiagoa hartzen duelako horrela. Lurpeko urak ere ibaiaren bolumena handitu dezake. Amazonas ibaiak milaka ibaiadar ditu; denek gehitzen diote daramaten ura, munduko ibairik handiena bihurtzeko.
Ibaiadar guztiek ez dute urte osoan ura garraiatzen, lekuan lekuko meteorologiaren arabera. Udako hilabeteetan, adibidez, ibaiadar txikiak erabat lehor daitezke, lokatz lehorreko edo harri hutseko ibai-bideak utziz.

Español
Français
Italiano",txiki
"Ibaiadarra ur laster edo ibai bat da, bere urak itsasoan ez baizik beste ibai nagusiago batean isurtzen dituena.
Hasiera batean, batzen diren bi ibaietatik, ibaiadartzat jotzen dena, garrantzi gutxiagoakoa da (bere emariagatik, luzeragatik edo arroaren tamainagatik...) Hala ere, badago salbuespenik: Misisipi ibaia adibidez. Honen ibaiadarra den Missouri ibaia, elkargunetik errekan gora, 600 kilometro luzeagoa da eta hiru aldiz handiagoa den arroa du, adibidez.
Gauza bera gertatzen da Miño eta Narcearekin, Sil ibaia eta Nalon baino laburragoak eta emari gutxiagodunak. Eta, Orinoko eta Guaviare ibaien arteko elkargunean, azken hau, askoz luzeagoa da, ia 1600 kilometroko luzerarekin, Orinokok, toki horretan bertan 940 dituen bitartean, emari gehiagokoa ez den arren.",wiki
"Iberiar penintsulako isurialde nagusiak bi dira: isurialde atlantikoa eta isurialde mediterranearra. Baina, lehenengoaren barruan, ezaugarri bereziak ditu isurialde kantauriarrak; horregatik, askotan esaten da hiru direla Iberiar penintsulako isurialdeak: 

Isurialde kantauriarra: ura Kantauri itsasora isurtzen duten ibaiek eta haien arro hidrografikoek okupatzen duten lurraldea.
Isurialde atlantikoa: ura ozeano Atlantikoan isurtzen duten ibaiek eta haien arro hidrografikoek okupatzen duten lurraldea.
Isurialde mediterranearra: ura Mediterraneo itsasora isurtzen duten ibaiek eta haien arro hidrografikoek okupatzen duten lurraldea.",txiki
"Iberiar baso-igela (Rana iberica) Iberiar penintsulako endemikoa den igel arrunt bat da. Penintsularen ipar-mendebaldean baino ez da agertzen. Bere banaketaren muinean nahiko espezie ugaria da, baina banaketaren mugatan, Euskal Herria kasu, oso espezie urria da eta gainera beherakada nabarmena jasaten ari da azken urteetan. Euskal Herrian, Urdaibai inguruko eta Gorbeiako ibaietan baino ez da aurkitzen.",wiki
"Iberiar sistema (gaztelaniaz, Sistema Ibérico edo Cordillera Ibérica) Espainiako mendigune bat da; Iberiar goi-lautadaren eta Ebroko haran edo sakonunearen artean dago, eta asko baldintzatzen du alde bateko eta besteko klima.
Mendebaldetik ekialdera, 500 km inguruko luzera du, eta Burgos probintziako Bureba eskualdetik Valentzia probintziaraino hedatzen da. 
Moncayo mendia (2313 m) da mendirik garaiena, Soria eta Zaragoza probintzien artean.
Iberiar penintsulako ibai garrantzitsu batzuk jaiotzen dira mendigune honetan: Duero, Tajo, Turia eta Júcar.",txiki
"Iberiar sistema (gaztelaniaz: Sistema Ibérico edo Cordillera Ibérica) Espainiako mendigunea da, Iberiar goi-lautada eta Ebro haranaren artean kokatuta.",wiki
"Indiako Ozeanoa munduko bost ozeanoetako bat da: zabalera aldetik, munduko hirugarren handiena da, gainera. Geografikoki, Afrika (mendebaldean),  Asia (iparraldean) eta Australia (ekialdean) artean kokatuta dago. Hegoaldean, berriz, Ozeano Antartikoarekin bat egiten du. 
India Asia hegoaldeko herrialde bat da eta penintsula bat osatzen du. 
Indiako Ozeanoko irla handiena Madagaskar da, Afrikako kostan. Ipar-mendebaldean, Asia eta Australia artean, Indonesiako irlak daude. Artxipelago edo uhartedi horrek Indiako Ozeanoa eta Ozeano Barea banatzen ditu. Planetako inguru horretan jarduera bolkanikoak eta lurrikarak oso ohikoak dira. Bereziki larria izandako lurrikara bat gertatu zen 2004ko Gabonetan; lurrikararen ondorioz, tsunami edo olatu erraldoi bat sortu zen, uholde ikaragarriak eragin eta 200.000 lagun baino gehiago hil zituena.
Aspaldiko garaietan, jendeak Indiako Ozeanoko kostan zehar bidaiatzen zuen. Modu horretara, asiarrak Madagaskarren finkatu ziren. Antzinako Egiptoko marinelek eta arabiarrek ere Afrikako hegoalderantz nabigatu zuten eta, horregatik, Afrika ekialdeko kostako jende asko eta asko musulmanak dira. 
Gaur egun, itsasontzi askok zeharkatzen dute Indiako Ozeanoa, Europa eta Afrika Asiarekin lotuz. Horretarako, Suezko kanala erabiltzen dute, 1863an eraikia. Suezko kanala Mediterraneo itsasoa eta Itsaso Gorria artifizialki batzen ditu, Afrika osoa inguratu beharrik gabe Indiako Ozeanora iristeko.
Ozeano honetako hainbat irlak turista asko erakartzen dituzte, Seychelles edo Reunion uharteek, esate baterako.

Deutsch
English
Español
Français",txiki
"Indiako ozeanoa Lurreko hirugarren itsasoa da zabaleraz: 75.000.000 km². Iparraldean Asia du, hegoaldean Antartika, mendebalean Afrika, eta ekialdean Australia. Batez besteko sakonera 4.210 metrokoa da. Gehienekoa, berriz, 7.450 m, Javako osinean.",wiki
"Ingalaterra Erresuma Batua osatzen duten lau lurraldeetako handiena da; beste zatiak Ipar Irlanda, Eskozia eta Gales dira. Londres da Ingalaterrako eta Erresuma Batuko hiriburua eta hiri handiena.
Askotan, Ingalaterra izena erabiltzen da Erresuma Batuari buruz hitz egiteko, baina gaizki erabilita dago, herrialde horretako nazio edo lurralde bat besterik ez baita.",txiki
"Ingalaterra Erresuma Batua sortzen duten herrialdeetako handiena da, uharteko hegoaldearen bi herenak baino gehiago hartzen baitu (130.395 km2) eta populazio osoaren % 83 (50.690.000 biztanle 2006an, 54.786.300 2015ean) baitauka. Halaber, pisu ekonomiko nagusia darama, BPGaren % 85arekin.
Nazioarteko historian, ikaragarrizko eragina eduki du, bai ekonomiaz, Britainiar Inperioaren bidez, baita kulturaz ere, bertako hizkuntza (ingelesa) planeta osoan hedatuena eta garrantzitsuena izanda. Askotan Erresuma Batua izendatzeko erabiltzen da, baino desegokiro. Herrialdeko beste nazioekin (Gales eta Eskozia) eta Irlandarekin ez du beti harreman historiko onik izan.",wiki
"Inn Europa erdialdean dagoen ibai bat da. Suitza, Austria eta Alemania zeharkatzen ditu.",txiki
"Inn Europako ibaia da, Engadin/Engiadinako ibarrean (Grischun, Suitza) sortzen dena eta Danubiorekin bat egiten duena Passau udalerrian (Alemania).
""Engiadina"" erromantxerazko izenak ""Inn ibaiaren lorategia"" esan nahi du.",wiki
"Ipar hemisferioa Lurrean Ipar polotik Ekuatorera iristen den zatia da. Edo, bestela esanda, Ekuatoretik iparraldera dagoen zatia. 
Europa eta Asia osorik sartuta daude Ipar hemisferioaren barruan; baita Ipar Amerika eta Erdiko Amerika osoa ere, Amazonas eskualdea eta Afrikaren zati handi bat ere. Guztien artean, lehorreko lurren bi heren daude hemisferio honetan (zatirik handiena, beraz), eta hemisferioaren %40 estaltzen dute.
Munduko biztanleriaren %80 bizi dira Ipar hemisferioan, Txinan eta Indian batez ere. Herrialde industrializatu eta aberats gehienak daude hemisferio honetan; horregatik ""Munduko Iparraldea"" herrialde aberatsen sinonimotzat hartzen da.
Urtaroak Hego hemisferioaren alderantziz gertatzen dira: Ipar hemisferioan, uda ekainetik irailera bitartean izaten da, eta negua abendutik martxora bitartean. Hego hemisferioan, alderantziz izaten da.

English
Español
Français",txiki
"Ipar hemisferioa edozein planetaren —baina bereziki Lurraren— iparraldeko erdia da, hau da, Ekuatoretik iparraldera dagoen esfera-erdia.
Lurrari dagokionez, Europa, Ipar Amerika, Erdialdeko Amerika eta ia Asia osoa bertan daude, baita Afrika gehiena eta Hego Amerikako iparraldeak ere.
Munduko biztanleriaren % 90 hor bizi da, eta hemisferiorik aberatsena dela jotzen da, herri industrializatu ia guztiak hortxe baitaude.",wiki
"Ipar Poloa edo Iparburua planeta bateko eskualderik iparraldekoena da; planetaren biraketa-ardatzaren goialdearekin bat egiten duen lekuan dago. Kontrakoa Hego Poloa edo Hegoburua da.
Planeta eta satelite guztiek dituzte bi poloak. Bi poloetatik pasatzen dira planetako meridiano guztiak.

Lur planetako Ipar Poloa Ozeano Artikoan dago. Robert Edwin Peary izan zen Ipar Polora iritsi zen lehen esploratzailea; 1909an iritsi zen, lau inuiten laguntzarekin.",txiki
"Iparburua edo ipar Poloa planeta batean iparralderen dagoen puntua da, biraketa ardatzak planetako iparraldeko lurrazala zeharkatzen duen lekuan.
Lur planetan, ardatz horrek 23.5º-ko makurdura du.
Lurreko iparburua Ozeano Artikoan dago. Robert Edwin Peary estatubatuarra izan zen lehena iparburura heltzen, 1909. urtean, bere aberkide Matthew Hensonekin eta Oatah, Egigingwah, Seegloo eta Ookeah eskimalekin.",wiki
"Iparraldeko Europa kontinente horretako iparraldean dauden herrialdeen multzoa da, ikuspuntu geografikotik begiratuta. 
Ez du muga garbirik, baina, gutxi gorabehera, honako herrialde hauek osatzen dute:

Eskandinaviako herrialdeak: Danimarka, Finlandia, Norvegia eta Suedia.
Herrialde baltikoak: Estonia, Lituania eta Letonia.
Ipar Itsasoko herrialdeak: Islandia, Irlanda eta Erresuma Batua.",txiki
"Ipar Europa Europako kontinentearen iparraldean dagoen eskualde geografikoa da. Ez du muga garbirik, baina eskuarki honako herri hauek osatzen dute:

Eskandinaviako herrialdeak: Danimarka, Finlandia, Norvegia eta Suedia.
Itsaso Baltikoko herrialdeak: Estonia, Lituania eta Letonia, baita Iparraldeko Polonia eta Ipar-Mendebaldeko Errusia.
Ipar Itsasoko herrialdeak: Islandia, Irlanda, Erresuma Batua, Herbehereak, Belgika, Luxenburgo, baita Iparraldeko Alemania ere.",wiki
"Iparrorratza iparra seinalatzen duen tresna bat da.
Kutxa biribil txiki bat izaten da, barruan orratz bat duena: orratzaren punta iparraldera begira egoten da beti.
Orratza imanduta egoten da eta Lurraren ipar magnetikoa seinalatzen du geldirik dagoenean.
Iparrorratzak orientatzeko erabiltzen dira; hau da, iparraldea eta beste puntu kardinalak non dauden jakiteko.
Deutsch

Español
Français",txiki
"Iparrorratza orientatzeko balio duen tresna da, Txinan asmatua. Lurraren ipar magnetikoa seinalatzen du. Oso funtzionamendu sinplea du, imandutako orratz baten bidez Lurraren ipar magnetikoa seinalatzen duelako. Hala ere, haren seinaleak ez dira beti fidagarriak, perturbazio elektromagnetikoek iparrorratzaren interpretazio okerrak eragin ditzaketelako. Hans Christian Ørsted zientzialari danimarkarrak 1820an aurkitu zuen iparrorratza desbideratu egiten zela korrontedun hari baten ondoan jartzean.
XX mendearen erdialdetik, nabigazio-sistema aurreratuagoak iparrorratz magnetikoa ordezkatzen hasi dira, besteak beste iparrorratz giroskopikoa dela kausa, laser argi-sorten bidez kalibratzen baita. Hala ere, oraindik oso erabilia da higikortasun handiko jardueretan: gainerako sistemek ez bezala, energia elektrikorik erabiltzen ez duenez, horrelako jardueretarako ezin egokiagoa da.",wiki
"Isurialdea, geografian, ura itsaso edo ozeano berera isurtzen duten ibai guztiek okupatzen duten lurraldea da. Ibaiek beren ibaiadar guztiekin okupatzen duten lurraldeari ibai-arroa edo arro hidrografikoa deitzen zaio. Lurreko erliebearen eraginez, ibai-arro horiek isurialde batera edo bestera bideratzen dituzte ibaiak.
Ibai-arroen eta isurialdeen arteko mugari uren banalerroa deitzen zaio; izan ere, lerro edo muga horrek euri-ura banatu egiten du ibai-arro edo isurialde batera edo bestera lurraldeak duen aldapa edo erliebearen arabera.",txiki
"Geografian, isurialde hidrografikoa ozeano, itsaso edo aintzira berera urak isurtzen dituzten ibaien arro hidrografikoen multzoa da, maiz ezaugarri geografiko bereziak dituztenak. Gehienetan, itsaso edo aintziraren izena hartzen dute.",wiki
"Itsasadarra  ibai bat itsasoratzen den lekua da, itsasaldien eraginpean dagoena; horrek esan nahi du itsasoa ibaitik barrura sartzen dela itsasgora dagoenean, itsasoaren adar bat balitz bezala. Sakonera gutxikoak izaten dira eta itsasoaren maila igotzeagatik ibai-harana urpean gelditzen denean sortzen dira. 
Euskal Herrian, sei itsasadar dauzkagu: 

Debako itsasadarra
Urdaibaiko (edo Gernikako) itsasadarra
Oriako itsasadarra
Plentziakoa
Bilbokoa
Urumeakoa
Français",txiki
"Itsasadarra lehorrean barneratzen den itsas zatia da, itsasoan sakonera txikia egonik, itsasoa lehorrean sartu egiten delako besoa bailitzan. Itsasaldien menpe dagoen ur-eremua da, hortaz. Antzina itsas maila igo eta itsasertzeko ibai-haran bat hartuta eratu dira.Bideoa",wiki
"Itsasaldiak edo mareak ilargiaren grabitatearen eraginez itsasoaren mailan gertatzen diren gorabeherak dira. Izan ere, itsasoko uraren maila etengabe egoten da aldatzen egunean zehar ozeano guztietako kostaldean.
Itsasoko uraren mugimendu horretan, itsasgora eta itsasbehera bereizten ditugu: 
Itsasgora, itsasoaren maila bere punturik altuenera iristen denean.
Itsasbehera, itsasoaren maila bere punturik baxuenera iristen denean. Sei ordu eta 15 minutuko tartea egoten da batetik bestera. Normalean, egun bakoitzean bi itsasgora eta bi itsasbehera izaten dira; baina eguneko ordu desberdinetan gertatzen dira leku bakoitzean; hau da, itsasaldi bakoitzaren ordua aldatuz joaten da hilean zehar. Bestalde, itsasgorak eta itsasbeherak ez dute iraupen berbera: batez beste, itsasgora bakoitzak 12 ordu eta 25 minutu irauten du.
Itsasaldiak kostaldean eta itsasadarretan izaten dira oso nabarmenak.Bizkaiko Itsasoan gehiago nabari dira itsasaldiak, Mediterraneoan baino.",txiki
"Itsasaldia edo marea ilargiaren eta eguzkiaren grabitatearen eraginez itsas mailaren gorabehera erritmikoa da. Itsas mailak txandaka iristen ditu maila goreneko unea (itsasgora edo goraldi deitua) eta maila gutxienekoa (itsasbehera edo beheraldi deitua); batetik besterako tartea sei ordu eta 15 minutukoa da. Fenomeno hau kostalde eta itsasadarretan da agerikoa.
Badaude itsas mailan gorabeherak sortzen beste fenomenoak ere, adibidez presio atmosferikoa. 1 hektopascaleko aldaketa batek 1 zentimetroko gorabehera sor dezake. Aldaketa hauek marea barometriko dute izena. Itsas maila aldatzen duten beste fenomenoek ere (haizea, euria, ibaiak gainezka egitea edo tsunamiak) ez dituzte berez mareak sortzen.",wiki
"Itsasoa ur gazizko eremu zabala da, ozeanoa baino txikiagoa. Hala ere, oso zaila da zehaztea zer den itsasoa eta zer ez den; izan ere, batzuetan, aintzira edo laku handiei ere itsaso deitzen zaie eta. Hori gertatzen da, adibidez, Kaspiar itsasoarekin. Gehienetan, Hedadura horren zatia, eskualde edo lurralde jakin baten ondoan aurkitzen den ozeano zatiari deitzen zaio itsaso. Adibidez, Euskal Herrian Bizkaiko itsasoa edo Kantauri itsasoa deitzen diogu gure itsasoari, baina, berez, Ozeano Atlantikoaren zati bat besterik ez da.",txiki
"Itsasoa ur gaziko hedadura zabala da, kostatik haratago dagoena, eta Lurraren azaleraren % 71 estaltzen duena (361.132.000 km², eta bolumena osoa 1.332.000.000 km³ inguru). Itsasoek hidrosferaren azaleraren % 97,2 hartzen dute. Lurreko klima erregulatzen du eta eginkizun garrantzitsua du uraren zikloan, bai eta karbonoarenean eta nitrogenoarenean. Geografian, itsasoa ur eremua da, ozeanoa baino txikiagoa edo harexen zatia dena, eta batzuetan laku handiei ere itsaso deitzen zaie. Gizakiak historiaurretik baliatu izan dira itsasoaz, aztertuz, ustiatuz eta garraiobidetzat erabiliz. Itsasoaren azterketa zientifiko modernoa ozeanografia da.
Itsasoko uretan disolbatutako solido ugariena sodio kloruroa da. Horrez gain, urak magnesio-, kaltzio-, potasio- eta merkurio-gatzak ere baditu, eta besteak asko, horietako batzuk oso kontzentrazio txikietan. Gazitasuna asko aldatzen da, txikiagoa urazaletik eta ibai handien bokaleetatik hurbil eta handiagoa hondo sakonetan; hala ere, disolbatutako gatzen proportzio erlatiboak gutxi aldatzen dira itsasoan zehar.
Gizakiak elikagaiz hornitzen da itsasotik, batez ere arrainak, baina baita itsaskiak, ugaztunak eta algak ere, arrantzaleek harrapatuz edo urpean haziz. Itsasoak beste hainbat erabilera ere baditu, horien artean merkataritza, bidaiak, meatzaritza, energiaren sorrera, gerra eta aisialdiko jarduerak, hala nola igeriketa, bela eta urpekaritza. Jarduera horietako askok itsas kutsadura sortzen dute.",wiki
"Itsaso Beltza Europa eta Asiaren artean dagoen itsaso bat da; ondoko herri hauen artean kokatuta dago:

Ukraina iparraldean.
Errusia eta Georgia ekialdean.
Turkia hegoaldean.
Errumania eta Bulgaria mendebaldean.Mediterraneo itsasoarekin konektatuta dago Bosforo itsasarte estuaren bitartez. Europako ibai handi batzuk itsasoratzen dira bertara: Danubio, Don eta Dnieper ibaiak, hain zuzen. Iparraldeko kostaldean, Krimeako penintsula dago, gerra baten bitartez Errusiaren mende geratu dena.
Azalerari begiratzen badiogu, Euskal Herria baino 20 aldiz handiagoa da: 436.000 km² inguru ditu. Gaur egun, ur gazia du, baina Izotz Aroan ur gezatako laku edo aintzira bat zen; hala ere, beste itsasoek baino gazitasun gutxiago du.
Punturik sakonenean, 2.245 m ditu, baina batez besteko sakonera 1.200 m ingurukoa da.",txiki
"Itsaso Beltza, antzinako izena Ponto Euxino (antzinako grezieraz: Εὔξεινος Πόντος, Euxeinos Pontos, euskaraz: «itsaso abegikorra»), Ozeano Atlantikoaren bazterreko itsasoa da, Ekialdeko Europaren, Kaukasiaren eta Anatoliaren artean dagoena, Dardaneloak eta Bosforo itsasarteen bitartez Mediterraneoarekin lotua.",wiki
"Itsaso Gorria Indiako ozeanoko golko edo adar bat da, Afrika eta Asia bitartean dagoena, eta, zehazki, Afrikako ipar-ekialdea eta Arabiako penintsula bereizten dituena. 
Hegoaldean egiten du bat Indiako ozeanoarekin, Bab el-Mandeb itsasartearen eta Adengo golkoaren bidez. Haren iparraldean Sinai penintsula, Aqabako golkoa eta Suezko golkoa (Suezko kanalera iristen dena). Itsasoa 2.200 km luze da eta, gehienera ere, 335 km zabal. Gehienezko sakonera 2.130 m-koa da, eta batez bestekoa 500 m-koa. Gainera, sakonera gutxiko plataforma zabalak ere ditu, zeinetan itsas bizitza eta koral ugari dauden. 450.500 km2 inguruko azalera du. Itsaso hau Rift Haran Handiaren parte da eta Europa eta Ekialde Urrunaren arteko komunikazio-bide garrantzitsua da.

Deutsch

Español
Français",txiki
"Itsaso Gorria Indiako ozeanoko golko bat da, Afrikako ipar-ekialdea eta Arabiako penintsula bereizten dituena. Luze-meharra da: 2.250 kilometro luze eta 355 kilometro zabal. Hegoaldetik Adengo golkoarekin lotzen da, Bab el-Mandeb itsasarte estuaren bitartez; iparraldean, berriz, bi adar ditu: Suezko eta Akabako golkoak. Oso ur gaziak ditu; uharte txiki asko daude, eta koralezko harkaitz arriskutsuak. Mediterraneotik Suezko kanalean zehar Indiako ozeanora doan itsasbideko zati nagusietakoa da.",wiki
"Izozmendia edo iceberga itsasoan flotatzen dagoena izotz masa handi bat da. Glaziar baten muturra apurtzean eta uretara erortzen denean sortzen dira; beraz, izozmendiak ur gezatakoak dira, ez ur gazikoak. 
Oso ikusgarriak diren arren, izozmendi baten bolumenaren % 90a ur azpian dago, itsasoko uraren dentsitatea izozmendiarena baino handiagoa delako. Horren ondorioz ezin dugu jakin izozmendi batek duen benetako itxura zein den.",txiki
"Izozmendia edo iceberga ur gezaren izotzezko masa handi bat da, itsasoko uretan flotatzen duena. Glaziar baten ertza hautsi eta uretara erortzen denean sortzen da.
Ur aratzezko izotzaren dentsitatea 920 kg/m³ inguru izanik eta itsasoko ur gaziarena 1 025 kg/m³, izozmendi baten bolumenaren % 90 ur azpian dago: ur gaineko zatia bakarrik ikusita, oso zaila da haren ur azpiko zatiak zer itxura duen jakitea.
Izotz masa gogor-gogorra da maiz eta luze irauten du. Horregatik, ontzien metalezko kroskoak aise kalte ditzake: hondoratutako ezagunena Titanic izan zen, 1912ko apirilaren 14an 2.500 hildako eragin zituena.",wiki
"Kantzer tropikoa Lur planetako bost latitude-zirkulurik handienetako bat da, eta, zehazki, ekuatoretik iparraldera 23°27' dagoen paraleloa. Tropiko honek planetako lurralde tropikalaren iparraldeko muga markatzen du. 
Duela 2.000 urte latitude honi izen hau ipini zitzaionean, eguzkia ekaineko solstizioan (ekainaren 21ean) Kantzer konstelazioan zegoelako eman zitzaion izen hori. Gaur egun, ordea, eguzkia Taurus konstelazioan dago ekaineko solstizioan. Egun honetan, eguerdian, eguzkiaren izpiak bertikalki erortzen dira tropiko honen marraren gainera.

Français",txiki
"Kantzer tropikoa ekuatoretik iparraldera 23º27' dagoen paraleloa da. Eguzkia iparraldeenen modu zenitalean jo dezakeen paraleloa da. Ekaineko solstizioan eguzki izpiak elkartzutak dira latitude honetan. Kantzer tropikoak, era berean, zonalde tropikalaren iparraldeko muga zehazten du.
Izenaren jatorria egun horretan antzina Eguzkia Kantzer konstelazioan zegoelako eman zitzaion. Gaur egun, hala ere, Geminis konstelazioak hartzen du leku hori.
Lurraren esferako paraleloa, latitude zirkuluetan bosgarren handiena.",wiki
"Kaprikornio tropikoa Lur planetako bost latitude-zirkulurik handienetako bat da, eta, zehazki, ekuatoretik hegoaldera 23º27'  dagoen paraleloa. Tropiko honek planetako lurralde tropikalaren hegoaldeko muga markatzen du. 
Duela 2 000 urte latitude honi izen hau ipini zitzaionean, eguzkia neguko solstizioan (abenduaren 21ean) Kaprikornio konstelazioan zegoelako eman zitzaion izen hori. Gaur egun, ordea, eguzkia Ofiuko konstelazioan dago neguko solstizioan. Solstizioko egun honetan, eguerdian, eguzkiaren izpiak bertikalki erortzen dira tropiko honen marraren gainera.

Français",txiki
"Kaprikornio tropikoa ekuatoretik hegoaldera 23º27' dagoen paraleloa da. Eguzkia hegoaldeenen modu zenitalean jo dezakeen paraleloa da. Abenduko solstizioan eguzki izpiak elkarzutak dira latitude honetan. Kaprikornio tropikoak, era berean, zonalde tropikalaren hegoaldeko muga zehazten du.
Izenaren jatorria egun horretan antzina Eguzkia Kaprikornio konstelazioan zegoelako eman zitzaion. Gaur egun, hala ere, Ofiuko konstelazioak hartzen du leku hori.",wiki
"Karpatoak Europako hego-ekialdeko mendikate bat da. Europako bigarren mendikaterik zabalena da, Alpeen ondoren. 1.400 kilometroko luzera du; Eslovakia, Polonia, Ukraina eta Errumania zeharkatzen ditu. Mendi-adar txikienak Austria, Txekiar Errepublika, Hungaria eta Serbiaraino zabaltzen dira. Karpatoetako mendirik altuena Gerlachovsky stit da (2.655 m), Eslovakian dagoena.
Karpatoetan hainbat ibai jaiotzen dira, adibidez, Morava, Vistula, Tisza eta Dniester. 
Karpatoetan aurki ditzakegun animalia eta landareak Alpeetan bizi direnen antzekoak dira; besteak beste, hartzak, otsoak eta katamotzak. Ekialdean eta hegoaldean baso asko daude; Europako baso-eremu jarrai handiena osatzen dutela esaten da.
Karpatoetan Europako meatoki aberatsenetako batzuk daude; urre, zilar, burdina, ikatz eta petrolio ugari dago. Haranetako lurrak emankorrak dira eta horietan zerealak eta barazkiak landatzen dira.",txiki
"Karpatoak edo Karpato mendiak (errumanieraz: Munţii Carpaţi; polonieraz, txekieraz eta eslovakieraz: Karpaty; ukraineraz: Карпати. Karpaty; alemanez: Karpaten; serbieraz: Карпати, Karpati; hungarieraz: Kárpátok) Europako erdialdeko mendikate handiaren ekialdeko besoa dira, bere 1500 km luzera Errumania, Txekiar Errepublika, Eslovakia, Polonia, Ukraina, Austria, Serbia eta iparraldeko Hungarian zehar doa.",wiki
"Kaspiar itsasoa munduko aintzira edo lakurik handiena da. Itsaso deitzen zaio antzinako erromatarrek hala deitu ziotelako lur hauetara iritsi zirenean; izan ere, ur gazia zuela eta oso handia zela ikusi zuten; hala ere, haren urak beste itsasoek baino gatz edo gazitasun gutxiago dute. Esan bezala, aintzira bat da, osorik lurrez inguratuta dagoelako. Nolanahi, badago ubide bat aintzira erraldoi hau eta Itsaso Beltza konektatzen dituena.
Geografiaren ikuspuntutik, Asia eta Europa banatzen ditu. Honako herrialde hauen artean kokatuta dago:

Iran hegoaldean
Azerbaijan mendebaldean
Errusia mendebaldean eta iparraldean
Kazakhstan iparraldean eta ekialdean
Turkmenistan ekialdeanAzalera aldetik, 370.000 km² ditu. Horrek esan nahi du Euskal Herria baino 17 aldiz handiagoa dela, gutxi gorabehera. Munduko laku guztien ura kontatzen badugu, Kaspiar itsasoak ur horren erdia dauka. Haren punturik sakonenean 1.025 metroetara iristen da.
Ur gehiena Volga ibaitik datorkio. Lehenago, beste hainbat ibaitatik ere hartzen zuen ura, baina leku askotan ibaietako ura aprobetxatzeko lanak egin dira eta aspaldian baino ur gutxiago iristen zaio; horregatik, aintzira honen tamaina gutxitu egin zen.

Deutsch",txiki
"Kaspiar itsasoa (azerbaijaneraz: Xəzər Dənizi, errusieraz: Каспийское море, Kaspískoie more, kazakheraz: Каспий теңізі, Kaspij teñizi, turkmeneraz: Hazar deňzi, persieraz: دریای مازندران یا دریایخزر , Daryâ-ye Mâzandarân) Asia eta Europa artean, Kaukaso mendien ekialdean eta Erdialdeko Asiako estepa zabalaren mendebaldean dagoen ur masa itxi bat da. Azaleraz munduko ur masa itxirik handiena da, 371.000 km² baititu, Garabogazköleko laguna kenduta eta 78.200 kiometro kubo ur. Bere salinitatea %1,2 da (12 g/l), itsasoen batezbestekoaren herena. Kazakhstanekin inguratzen du bere iparreko erditik ekialdeko erdira, Errusiak iparralde-erditik mendebalde erdira, Azerbaijanek hego-mendebaldean, Iran hegoaldean eta Turkmenistanek hegoaldeko eta ekialdeko kostaldean.
1.200 kilometroko luzera du iparraldetik hegoaldera eta 320 kilometroko zabalera bataz beste. Bere gainazala itsasoaren maila baino 27 metro beherago dago. Ur geza Europako ibairik luzeenak ematen dio, Volgak, iparraldean itsasoratzen dena, sakonera eskaseko uretan. Bere erdialdean eta hegoaldean sakonune handiak ditu eta, horregatik, tenperatura, salinitatea eta ekologia oso aldakorrak dira maila horizontalean. Hegoaldeko punturik sakonena itsasoaren maila baino 1.023 metro beherago dago, itsasoetatik kanpo dagoen bigarren sakonunerik handiena, Baikal lakuak dituen 1.180 metroen atzetik. Antzina inguruan bizi ziren biztanleek idatziz utzi zuten Kaspiar itsasoa ozeanotzat zutela, ziurrenik tamainagatik eta ur gazia izateagatik. 
Kaspiar itsasoan hainbat arrain espezie bizi dira, eta famatua da bai bere kabiarragatik zein petrolioaren industriagatik. Industria horrek, eta, maila txikiagoan, bertara ura isurtzen duten ibaiek, kutsadura maila altuak eragin dituzte.",wiki
"Kaukaso mendikatea Itsaso Beltzaren eta Kaspiar Itsasoaren artean dagoen mendi altuen multzoa da. 1.000 kilometrotik gorako luzera du eta haran zabal batek banatutako bi mendilerroz osatuta dago. Iparraldeko lerroari Kaukaso Handia deitzen zaio eta hegoaldekoari, aldiz, Kaukaso Txikia. Kaukasoko mendirik altuena Elbrus da (5.642 m).
Mendikate hau Europaren eta Asiaren arteko muga izan da antzinatik. Greziarrek, erromatarrek eta persiarrek euren inperioen nagusitasunaren alde borrokatu zuten bertan; geroago, Errusiak eta Otomandar Inperioak liskar asko izan zituzten elkarren artean. Gaur egun ere bertako herrien arteko liskarrak gertatzen dira, mugak ez baitaude argi beti. Gaur egun 30 milioi pertsona inguru bizi dira eskualde hauetan, batez ere, Georgian, Armenian eta Azerbaijanen. Errusia iparraldean dago eta Turkia eta Iran, aldiz, hegoaldean.
Kaukasoko biztanleen artean, musulmanak eta kristau ortodoxoak aurkitzen dira. Armeniako eta Georgiako elizak munduko eliza kristau zaharrenen artean daude.",txiki
"Kaukaso Eurasiako mendi sistema da, Asiaren eta Europaren artean kokatua, Kaspiar itsasoaren eta Itsaso Beltzaren artean ipar-mendebaldetik hego-ekialderantz 1.200 kilometroz luzatzen dena.",wiki
"Kontinenteak ozeano eta itsasoek inguratzen dituzten lur-eremu zabalak dira; lurraren azaleko alde solidoa, bestela esanda. Nolabait, esan daiteke Lurreko erliebe-unitate nagusiak direla.",txiki
"Kontinentea lurrezko masa handi bat da, zeinetan lurrazala banatua dagoen. Banaketa hau geografikoa da, baina irizpide historiko eta kulturalek ere parte hartzen dute. Horregatik, banaketa mota ugari dago, nahiz eta gurean ohikoena honakoa izan: Europa, Asia, Amerika,  Afrika eta Ozeania. Bost hauei Antartika gehitu ohi zaie. Beste batzuetan Amerika bi kontinentetan banatzen da: Ipar Amerika eta Hego Amerika. Bestetan, Europa eta Asia bakartzat jotzen dira: Eurasia.
Uharte ozeanikoak, maiz, inguruko kontinente batekin taldekatzen dira, munduko lur lehor guztia eskualde geografikoetan banatzeko. Eskema honen arabera, Ozeano Bareko uharte eta lurralde gehienak Australiarekin batera Ozeania osatzen dute.",wiki
"Koordenatu geografikoak Lurreko edozein puntu adierazteko erabiltzen den sistema da. Bi lekuren arteko distantzia kalkulatzeko, edota pertsona, hiri edo mendi bat non dagoen zehazteko kokapen sistema bat da, mundu osoan erabiltzen dena.
Lurreko puntu baten kokapena zehazteko, zenbaki eta letra multzo bat erabiltzen da, Lurreko paralelo eta meridianoetan oinarrituta; horretarako, bi erreferentzia erabiltzen dituzte:",txiki
"Koordenatu geografikoen sistemak Lurreko edozein puntu adierazten du koordenatu esferikoen sistemako hiru koordenatutik bi erabiltzen dira.
Lurreko lekuen arteko distantzia kalkulatzeko, edo pertsona bat, hiri bat, mendi bat eta abar non dagoen, kokapen sistema zehatz bat sortu zen, erabilerraza eta gehiengoak onartua. Koordenatu geografikoak irudizko lerroak dira, paraleloak eta meridianoak, lurbira globoetan eta mapetan ageri direnak, sareta antzeko bat osatuz.",wiki
Kura Asia eta Europa artean dagoen ibai bat da,txiki
"Kura edo Mtkvari (georgieraz: მტკვარი, translit.: Mtkvari; azerbaijaneraz: Kür; turkieraz: Kura) Kaukasoko ibaia da. Kaukaso txikiko mendietan, ekialdeko Turkian, sortu, Georgia eta Azerbaijan zeharkatu eta Kaspiar Itsasora isurtzen da. Aspaldiko denboretan Cyrus latinezko izenez ezaguna zen.",wiki
"Latinoamerika Mexikok, Erdialdeko Amerikak eta Hego Amerikak osatutako lurralde zabala da. Mendebaldeko Indietako irla batzuk ere hartzen ditu, Karibe Itsasoan. Latinoamerikatzat ezagutzen da gune hori, jende gehiena latinetik (antzinako erromatarren hizkuntzatik) datozen hizkuntzetan mintzo delako. Hizkuntza horien artean daude gaztelania, portugesa eta frantsesa.
Latinoamerikar askok jatorri amerindiar, europar eta afrikarraren arteko nahasketa bat dute. Jende gehienak gaztelania edo portugesa hitz egiten du. Guyana Frantsesean eta Mendebaldeko Indietako zati batean frantsesez hitz egiten dute. Milioika amerindiar bertako hizkuntzan mintzatzen dira. Latinoamerikar gehienak katolikoak dira.",txiki
"Latinoamerika gaztelania, portugesa eta frantsesa eta  hitz egiten den Amerikako herrialdeen multzoa da, hau da, antzina Espainia, Portugal eta Frantziaren kolonia izandakoena. Herrialde horien guztiek antzekotasun handiak dituzte, latinetiko hizkuntza, erlijioa, legedi oinarria eta abar, Espainiaren menpe egon ziren estatuen artean batez ere. Quebec aldean frantsesa hitz egiten bada ere, gehienek ez dute Latinoamerikaren barnean sartzen. Izan ere, Quebeceko historia, kultura, ekonomia eta Britainiar moldeko erakunde politikoak Kanadako gainerakoari oso estu lotuta daude.Lurralde hartako biztanleak latinoamerikarrak dira.",wiki
"Latitudea ekuatoretik abiatuta iparraldera edo hegoaldera dagoen puntu baten kokapena zein den adierazten duen koordenatu geografikoa da. Ekuatoretik puntu horretaraino dagoen distantzia gradutan neurtzen da, 0° eta 90° bitartean, ekuatorea 0°ko latitudean egonik. Delako puntua, ekuatoretik iparraldera egonez gero, ipar-latitudean dagoela esaten da; eta, ekuatoretik hegoaldera badago, hego-latitudean dagoela.
Euskal Herria ipar hemisferioan dagoenez gero, ipar latitudean dago. Baiona da latituderik handienean dagoen euskal hiriburua, hots, iparralderago dagoena.
DeutschDeutschEspañolFrançaisItaliano",txiki
"Latitudea Lurra edo beste planetako ekuatore eta paralelo baten arteko, meridiano batean neurtua, distantzia angeluarra da. Latitudea graduetan neurtzen da. Lekua ipar hemisferioan badago, positiboa da; aitzitik, hego hemisferioan badago, negatiboa. Iparraldean 0º eta 90º artean eta hegoaldean 0º eta -90º artean dago.
Latitudea 0 paralelotik edo ekuatoretik beste leku baterainoko distantzia ere bada. Ipar latitudea edo Hego latitudea izan daiteke eta 0º eta 90º arteko graduetan neurtzen da, bai iparralderantz bai hegoalderantz. Itsas zientzietan, latitudea izendatzeko, phi letra grekoa (
  
    
      
        φ
      
    
    {\displaystyle \varphi }
  ) erabiltzen da; longituderako, aldiz, omega letra grekoa (
  
    
      
        ω
        
        
      
    
    {\displaystyle \omega \,\!}
  ).
Ekuatorea ipar hemisferioa eta hego hemisferioa banatzen duen alegiazko lerroa da. Poloetara hurbiltzen diren heinean, latitude lerroak estuagoak dira.
Klima-eskualdeak beren latitudearen arabera aldatzen dira: poloetatik zenbat eta hurbilago egon, klima hainbat eta hotzagoa da, hots, erdialdean epela da eta ekuatore inguruan, beroa.",wiki
Leie Frantzia eta Belgikako ibai bat da.,txiki
"Leie (nederlanderaz) edo Lys (frantsesez) mendebaldeko Europako ibaia da, Eskaldaren adarra, Belgika eta Frantzia zeharkatzen dituena. 202 km luze da eta 3.910 km²ko arroa drainatzen du.",wiki
"Longitudea Greenwicheko meridianoa (hau da, 0° longitudea) erreferentzia modura hartuta, mendebaldera edo ekialdera dagoen Lurreko puntu baten kokapena adierazten duen koordenatu geografikoa da. Distantzia hori gradutan neurtzen da, 0° eta 180° bitartean. 
Euskal Herria 0° meridianotik mendebaldera dago oso-osorik. Bilbo da mendebalderago dagoen euskal hiriburua, eta Maule ekialderago dagoena.
DeutschEspañolFrançaisItaliano",txiki
"Longitudea edo luzera Lurra edo beste planetako lehenengo meridianoa eta meridiano baten arteko, paralelo batean neurtua, distantzia angeluarra da. Longitudea gradutan neurtzen da.
Longitudea adierazteko hainbat modu daude:

-180 eta 180 gradu artean, lehenengo meridianotik ekialderantz positiboa izanda eta mendebalderantz, berriz, negatiboa (hau da, 0° Greenwich meridianoan eta hortik ekialderantz +0ºtik +180ºra; eta mendebalderantz, -0ºtik −180ºra).
0 eta 180° gradu beti positiboak E bat ekialderantz bada eta W edo M bat mendebalderantz.
0 eta 360° gradu beti ekialderantz jotzen.Adibidez, New York -74°00′00"", 74°00′00"" M, 74°00′00"" W edo 286°00′00"" dago, Greenwich meridianoaren mendebalderantz dagoelako.
Itsas zientzietan, latitudea izendatzeko phi letra grekoa (
  
    
      
        φ
      
    
    {\displaystyle \varphi }
  ) erabiltzen da; longitudea izendatzeko, aldiz, omega letra grekoa (
  
    
      
        ω
        
        
      
    
    {\displaystyle \omega \,\!}
  ).",wiki
"Lurmuturra itsasoan barneratzen den tamaina handiko lur-zatia da. Itsasertzaren lerrotik ateratzen diren irtengune handi samarrak izaten dira. Haien jatorriari dagokionez, batzuk glaziarrek eragindakoak izan daitezke, sumendiek eragindakoak, itsas-mailaren aldaketagatik edo higaduraren eraginagatik sortuak. Izan ere, higadura handia jasaten dute itsasoaren eraginez, eta, horregatik, bizitza ""laburra"" dute ikuspuntu geologikotik.",txiki
"Geografian, lurmuturra ur masa batean, gehienetan itsasoan, barneratzen den lur zatia da. Lurmuturrek gehienetan desbideraketa nabarmena eragiten dute kosta-lerroan. Itsasoaren eraginez higadura handia jasaten dute eta, beraz, bizitza laburra dute ikuspuntu geologikotik.

Batzuetan kostaldeko korronteetan eragin handia dute, nabigazioan zailtasunak sortuz. Lurmutur batzuk aipaturiko ezaugarri horregatik dira ospetsuak, Hornos lurmuturra adibidez, Amerikako hegoaldereneko muturrean.",wiki
"Lurreko erliebea Lurrazalak dituen forma desberdinak dira; izan ere, Lurrazala ez da laua eta ez du lodiera edo sakonera berdina toki guztietan: zenbait lekutan, lodiagoa da, 8.848 metroko altueraraino (Everest mendia) iristen diren kontinenteak osatzen dituelako; eta, beste zenbait lekutan, aldiz, meheagoa da, itsaspean sakonera handietaraino hondoratzen delako (Marianetako itsas hobiak 11.000 m baino gehiagoko sakonera du).
Lurreko eremurik baxuenak urez estalita daude, eta ozeano edo itsaso izeneko ur gazi masa handiak osatzen dituzte (itsasoak sakonera gutxiagokoak izaten dira eta kostaldeetatik hurbil egoten diren ozeano-zatiak dira). Lurreko eremu altuak, berriz, lurrez estalita daude eta kontinentetan banatuta. Lurrazalean, dena dela, ozeano eta itsasoek betetako eremua (% 71) askoz ere handiagoa da lehorrak betetzen duena (% 29) baino.",txiki
"Gauaren erregina, Burney erliebea ere deitua, Mesopotamiako terrakotazko goierliebe bat da, Paleobabiloniar garaian egindakoa, K.a. 1800-K.a. 1750 artean. Ixtar, Erexkigal edo Lilitu izan litekeen jainkosa baten irudikapena da.",wiki
"Mapa lurralde baten xehetasunak jasotzen dituen marrazki edo irudi lau bat da. Mapak zehaztasun handikoak dira: oso ondo adierazten dute non kokatuta dagoen gauza bakoitza (hiriak, mendiak, ibaiak...) eta distantziak oso ondo kalkulatuta egoten dira. Informazio hori dena sinboloen bidez adierazten dute: marrazkiak, lerroak, puntu eta geziak, koloreak eta abar.
Ohituraz, mapek halako orientazio bat izaten dute kasu gehienetan: goi aldean iparraldea jartzen da.
Mapa mota ugari daude, baina nagusiak hauek dira:
Mapa fisikoa: lurralde batean dauden mendiak, ibaiak, aintzirak, itsasoak, etab. adierazten ditu. 
Mapa topografikoa: lurralde bateko inguru fisikoari buruzko informazioa (erliebea, ibaiak, hiriak eta herriak), ematen du halako eskala batean, hau da, mapako eta errealitateko neurrien artean dagoen halako proportzio batean.
Mapa politikoa: mapa politikoek lurraldearen banaketa administratiboa adierazten dute; hau da, herrialde edo lurraldeen izenak, mugak eta hiriburuak.Horiez gain, badira mapa tematikoak ere; mapa hauek lurralde bateko ezaugarri jakin bati buruzko informazioa irudikatzen dute: biztanleria, nekazaritza, klima, jarduera ekonomikoak, etab.",txiki
"Mapa bat eskualde bateko edozein aldagai irudikatzen duen adierazpen grafikoa da, normalean bi dimentsioko planoan. Hala ere, esferikoak izan daitezke munduko bolak bezala. Aldagai horiek mota askotakoak izan daitezke eta mapa mota definitzen dute. Mapa bat marrazterako edo interpretatzerako orduan, pertsona orok eskala kontuan hartu behar du.
Ezagutzen diren mapa zaharrenak zerua irudikatzen duten arren, lurraldea irudikatzen duten mapak dira ohikoena aspalditik. ""Mapa"" hitza latinetik dator, Mappa mundi elkarketatik, non mappa-ren esanahia 'zapia' den.",wiki
"Mapa politikoa mapa-mota bat da, kontinente, herrialde, eskualde edo probintzien arteko mugak erakusten dituena; hau da, halako lurralde baten banaketa politiko edo administratiboa irudikatzen duen mapa-mota da. Askotan, mapa politikoetan kolore desberdinak erabiltzen dira lurralde-zati bakoitza bereizteko.
Mapa politikoek beste informazio batzuk ere eskaintzen dituzte, lurralde-zatien arteko mugez gain: batzuetan, lurralde-zati bakoitzaren izena, hiriburua edo hiri garrantzitsuenak erakusten dituzte; normalean ez dute bestelako informazio geografikorik ematen, itsasoak, ibaiak, mendiak, aintzirak, edo errepide eta trenbideak adibidez, baina gerta daiteke horrelako osagai batzuk ere agertzea mapa politikoetan.",txiki
"Mapa politikoa mapa mota bat da. Garai jakin bateko antolaketa politikoaren berri ematen du. Mapa politiko batek antolaketa politikoaren berri ematen du, normalean kolore biziekin eta lekuen izenen etiketekin. Mapa politikoetan eskualdeak, probintziak, erkidegoak, Estatuak-eta irudikatzen dira.

Mapa politikoak antolaketa politikoetan ematen diren aldaketen arabera aldatu ohi dira. Gerta daiteke ikuspegi politiko ezberdinetatik mapa politiko ezberdinak ekoiztea.
Mapa politikoen bilakaera historikoa jasotzen dira atlas historikoetan.",wiki
"Mapamundia Lurrazala bi hemisferiotan banatuta irudikatzen duen mapa da; Lur osoa edo Lurreko zati guztiak irudikatzen ditu, eskala txikian.
Lurrak esfera forma du, eta, horregatik, irudikatzeko modu zehatzena lurbira-globoa da, distortsiorik gabe erakusten baititu kontinenteen forma, neurriak eta distantziak. Baina lurbira-globo batek ez du ematen Lurraren gainazal osoa aldi berean ikusteko aukerarik. Horregatik, Lurra irudikatzeko modu ohikoena mapamundia da. Esferatik mapamundi lau batera igarotzeko, ordea, eragiketa matematiko konplexuak egin behar dira. Gainera, Lur planeta laua ez denez, mapamundietan distortsionatuta erakusten dira formak, distantziak eta azalerak.

Français",txiki
"Mapamundi bat (latinez: mappa mundi, ""Munduko mapa"") Lurraren azalera osoaren irudikapen kartografiko bat da. Irudikatzeko erabiltzen den materiala papera izan ohi da eta, hasiera batean, larruzkoa. Bere formaren arabera, mapamundi bat lurraren globo bat izan daiteke, eskalan geoidearen forma ia esferikoa erreproduzitzen duena, edo planisferio lurtar bat, plano batean lurraren esferaren proiekzio geografiko motaren baten emaitza teorikoa eskalan erreproduzitzen duena. Zeruko planisferioak daude izarrak irudikatzeko.
Mapamundiak hainbat mapa tematiko motatan aurkezten dira, eskalak baimentzen duen xehetasunaren arabera, oso altua denean, mapa partzialetara mugatzen dena, eta ez mapamundietara.
Mapa politiko baten asmo garrantzitsuena lurraldeen arteko mugak erakustea da. Mapa fisiko baten helburua ezaugarri fisikoak edo gorabehera geografikoak erakustea da (hala nola mendiak, ibaiak, lakuak, itsasoak, uharte eta kontinenteetako kosta-lerroak, paisaia mota espezifikoak -mendilerroak, basamortuak, oihanak, padurak, manglarrak, glaziar]rak, bankisa, etab.).
Beste erabilera batzuk mapa partzialetara mugatzen dira, baina mapamundi batean isla daitezke xehetasunak alde batera utziz gero, eta bere isla maila oso orokor bat mugatzen da: mapa geologikoek arroken ezaugarriak, faila lerroak eta azaleko egiturak erakusten dituzte.
Mapa topografikoek sestra-kurbak irudikatzen dituzte, eta hainbat istripu fisiko edo lurzoruaren erabilera sinbolo konbentzional egokiekin identifikatzen dituzte (sinbolo kartografikoak: triangelu bat duten erpin geodesikoak, ikono esanguratsuak dituzten laboreak, neurri desberdinetako marra gorriak dituzten errepideak, lerro beltzak dituzten trenbideak, lerro jarraitu edo etenak dituzten mugak, garrantziaren araberako zirkuluak dituzten hiriak edo etxeak eta giza instalazioak islatzeko xehetasuna dutenak ere.",wiki
Maritsa Europako ibai bat da. Bulgarian jaiotzen da eta Grezian amaitzen da.,txiki
"Maritsa edo Evros (bulgarieraz: Марица; antzinako grezieraz: Ἕβρος, Hebro; latinez: Hebrus; grezieraz: Έβρος, Evros; turkieraz: Meriç) bere 480 kilometroko ibilbidea Turkia, Grezia eta Bulgaria artean egiten duen ibaia da.",wiki
"Mediterraneo itsasoa ozeano Atlantikoaren ekialdean dagoen itsasoa da. Europako hegoaldearen, Asiako mendebaldearen eta Afrikako iparraldearen  artean dago. 
Gutxi gorabehera 2,5 milioi km2-ko hedadura du eta 3.860 km-ko zabalera mendebaldetik ekialdera, baina batez beste 600 km-koa iparraldetik hegoaldera. Gehieneko sakonera 5.020 m-koa du, Itsaso Jonikoaren inguruan. Munduko barne itsasorik handiena da.
Hiru penintsula handi daude itsaso honetan: Iberiar penintsula, Italiar penintsula eta Balkanetakoa. Mediterraneo itsasoko uharte eta uhartedi edo artxipelago nagusiak Sizilia, Sardinia, Korsika, Balearrak, Zipre, Kreta eta Joniako uharteak dira.
Mediterraneo itsasoa gainerako ozeano Atlantikoarekin komunikatuta dago Gibraltarko itsasartearen bitartez, Itsaso Beltzarekin Bosforo eta Dardaneloen itsasarteen bidez, eta Itsaso Gorriarekin Suezko kanalaren bitartez.
Munduko itsasorik kutsatuena da.",txiki
"Mediterraneoa edo Mediterraneo itsasoa (latinez: Mar Medi Terraneum, euskaraz ""Lurrarteko itsasoa"") Ozeano Atlantikoaren ekialdean dagoen itsasoa da, Hegoaldeko Europa, Iparraldeko Afrika eta Mendebaldeko Asiaren artean kokaturik dagoena. Gibraltarko itsasartearen bitartez batzen da Ozeano Atlantikoarekin eta Suezko kanalaren bitartez Itsaso Gorriarekin eta Indiako ozeanoarekin. 2.500.000 km² inguruko eremua du eta munduko barne itsasorik handiena da.
Erromatarrek Mare Nostrum («Gure Itsasoa») izena eman zioten.",wiki
"Mendebaldea edo sartaldea lau puntu kardinaletako bat da. Kardinal hitzak nagusi esan nahi du; beraz, zerumugako lau puntu nagusietako bat da, eguzkia sartzen den aldeari dagokiona, zehazki. 
Beste hirurak iparralde edo iparra, hegoaldea edo hegoa, eta ekialde edo sortaldea dira. 
Lau puntu kardinalak irudikatzen direnean, haize-arrosa delakoan edo mapa batean, mendebaldea ezkerrean dagoena da, eta W batez markatuta egon ohi da, (ingelesezko West hitzagatik). Mendebaldea ekialdearen kontrako puntua da.",txiki
"Beste esanahi batzuen berri izateko, ikus: «Mendebalde (argipena)»Mendebaldea, mendebala edo sartaldea lau puntu kardinaletariko bat da. Lurraren errotazioaren norabidea eta kontrako noranzkoa daukana. Meridianoaren perpendikularrak sortutako norabideetako bat da. Hitzarmenez, gizartean eta zientzian onartuena mendebaldea mapen ezkerraldean agertzea da (irudiko iparrorratzean bezala).
Jakin beharra dago, ekialdea bezala, mendebaldea ez dela puntu zehatza; hau da, ez dago Mendebaldeko polorik. Gelditu gabe ekialderanzko higidura mantentzen bada leku berera ailegatuko da zirkunferentzia osoa egin ostean.
Izenak esaten duen bezala (sartaldea) Eguzkia sartzen den horizonteko tokia da. Beraz, kokatzeko formarik errazena bertara begiratzea da; iparra eskumatara geldituko da, hegoa ezkerretara eta ekialdea atzean.
Askotan, erabiltzen da mendebalde hitza Europa eta Amerika izendatzeko. Hauek baitira antzinako Europako kulturaren oinordekoak eta Europa mapetan Asiaren ezkerraldean agertzen zenez horrela izendatu zen.
Zineman, mendebalde urruna western filmetako kokalekua da. Ustez, egiazko lurraldea da. Ameriketako Estatu Batuak sortu berriak zirenean asko joan ziren mendebalderantz bizitza aurrera eramaten saiatzera. Film mota honek jende horren abenturak jorratzen ditu.
Mitologian mendebaldeak esanahi sakratua izan ohi du eta heriotzarekin dauka harremana kultura askotan. Baliteke, honen arrazoia Eguzkiaren sartaldea izatea. Honen adibideak topatu dira Budismoan, mitologia Aztekan, egipziarrean, etab.",wiki
"Mendebaldeko Dvina ibaiak Errusia,Bielorrusia eta Letonia zeharkatzen ditu. 1.200 km-ko ibaia da.",txiki
"Mendebaldeko Dvina edo Daugava (letonieraz: Daugava; errusieraz: Западная Двина, Zapadnaïa Dvina ; bielorrusieraz: Заходняя Дзвiна, Zahodniaja Dźvina; polonieraz: Dźwina; alemanez: Düna; estonieraz: Väina; finlandieraz: Väinäjoki) 1.200 km-ko ibaia da, Errusia, Bielorrusia eta Letonia zeharkatzen dituena.
Mendebaldeko Dvina Valdai muinoetan (Tver oblasta, Errusia) sortzen da. Tver oblasta osoa eta Smolensk oblastaren ipar-mendebaldea zeharkatu ondoren, Bielorrusian sartzen da. Hemen Vitebsk et de Polotsk hiriak bainatzen ditu. Aurrerago, Letonian sarturik, Daugavpils eta Riga hirietatik igaro eta Rigako Golkoan itsasoratzen da (Itsaso Baltikoa).
Ubide baten bidez Berezina eta Dnieper ibaiekin lotua da.",wiki
"Mendebaldeko Europa kontinente horretako mendebaldean dauden herrialdeen multzoa da, ikuspuntu geografikotik begiratuta.",txiki
"Mendebaldeko Europa Gerra Hotzean sortutako kontzeptu sozio-politikoa da. Hori dela eta, geografiak baino areago Gerra Hotzaren politikak eta ekonomiak markatu zituen mugak Mendebaldeko eta Ekialdeko Europaren artean. Honela, Mendebaldeko Europa AEBekin bat egin zuten herrialde kapitalistek osatuko lukete. Herrialde neutralak ekonomia motaren arabera sailkatzen ziren mendebaldean edo ekialdearen artean.
Mendebaldeko herrialdeek, gainera, kultura, ekonomia, historia eta politika loturak partekatzen dituzte munduko beste herrialde gehiagorekin, batik bat Ameriketan (Mendebaldea).
Honako herrialde hauek dira Mendebaldeko Europakoak:

 Alemania
 Andorra
 Austria
 Belgika
 Danimarka
 Erresuma Batua
 Espainia
 Finlandia
 Frantzia
 Grezia
 Herbehereak
 Irlandako Errepublika
 Islandia
 Italia
 Liechtenstein
 Luxenburgo
 Malta
 Monako
 Norvegia
 Portugal
 San Marino
 Suedia
 Suitza
 Vatikano HiriaAldi berean, Mendebaldeko Europa Europako eskualde geografikoa ere bada, muga laburragokoak. Nazio Batuen Erakundeak honako herrialde hauek sartzen ditu:

 Alemania
 Austria
 Belgika
 Frantzia
 Herbehereak
 Liechtenstein
 Luxenburgo
 Monako
 Suitza",wiki
"Mendia inguruko eremutik nabarmenki goratzen den lur zati bat da, tamaina handikoa, gailur edo tontor batean bukatzen dena. 
Ohituraz, 600 edo 700 metroko altuera dutenei deitzen zaie mendi, eta gutxiago dutenei, berriz, muino edo mendixka. 
Harkaitz, harri, lur eta, batzuetan, labaz osatuta daude.",txiki
"Mendia lurrazaleko goragune handia da, inguruko eremutik nabarmen goratzen dena. Mendia muinoa baino handiagoa da. Mendien sorrera indar tektonikoek edo sumendiek eragiten dute. Indar hauek lurrazala altxa dezakete. Mendiak gutxinaka higatuz doaz, ibaien, eguraldiren eta glaziareen eraginpean. Mendi batzuk tontor bakanduak dira, baina gehienak mendikate batean kokatzen dira.
Munduko lurren % 24 dira menditsu, eta gizakien %10 bizi dira gune menditsuetan. Munduko ibai guztien sorburua mendietan dago, eta gizakien erdiek baino gehiagok mendiak behar dituzte ura lortzeko. Mendietako altitude handiek itsas mailan baino klima hotzagoak sortzen dituzte eta eragin handia dute mendietako ekosistemetan: altitude ezberdinek flora eta fauna ezberdinak dituzte. Lurra eta klima hain abegikorrak ez direnez, mendiak gutxiago erabiltzen dira nekazaritza, baina gehiago baliabideen ekoizpenean eta aisian, hala nola eski eta ibilaldietarako (mendizaletasuna).
Munduko mendi garaiena Everest da (8.848m itsas-mailatik, Nepal-Tibet mugan) eta Euskal Herrikoa Hiru Erregeen Mahaia (2.428 m, Nafarroa Garaian). Eguzki Sistemako edozein planetako mendi garaiena Olympus Mons da (21.171 m, Marten).",wiki
"Mendi Harritsuak (ingelesez The Rocky Mountains) Ipar Amerikako mendebaldean dagoen mendikate luze bat da. Mendien artean Ipar Amerikako gailurrik altuenetako batzuk daude. Garai batean kolono eta esploratzaileengandik babesteko barrera edo oztopo paregabe bat izan zen.
Mendi Harritsuek 4.800 kilometro baino gehiagoko luzera dute iparraldeko puntatik hegoaldeko puntara. Toki batzuetan 480 kilometro zabal dira. Estatu Batuetako hainbat estatu hartzen dituzte: Montana, Idaho, Washington, Wyoming, Utah, Colorado eta Mexiko Berria. Kanadan, aldiz, Columbia Britainiarra, Alberta, Yukon eta Ipar-mendebaldeko Lurraldeak. Alaskako mendi batzuk ere Mendi Harritsuen partetzat hartzen dira. Coloradon dagoen Elbert mendia da gailurrik altuena, 4.399 metroko altuerarekin. 
Mendi Harritsuetako basoetan lertxun izeneko zuhaitzak, pinu zuriak eta mendebaldeko zedro gorriak daude. Animaliei dagokienez, mufloiak, mendiko ahuntzak, pumak, Amerikako altzeak, elur-oreinak eta grizzly hartzak daude. Bestetik, arrano buruzuriek, arrano beltzek, belatz handiek eta beste hegazti mota batzuek mendien gainetik hegaldatzen dute. 
Mendi Harritsuetako paisaia paregabeek turista asko erakartzen dute. Eskualdeko parke nazionalen artean Yellowstone, Jasper, Banff, Yoho eta Kootenai daude. Mendi Harritsuetan mineral mota asko daude. Meategiek kobrea, urrea, zilarra, beruna eta zinka ematen dute. Lurpean badaude petrolioa, gas naturala eta ikatza ere.
Itxura denez, natibo amerikarrak duela 12.000 urtetik bizi izan dira Mendi Harritsuetan. Mendikatearen iparraldean Kootenai, Xoxone, Coeur d’Alene eta Flathead etniak bizi ziren. Hegoaldean, aldiz, Ute, Navajo, Hopi eta Pueblo etniak.
Mendi Harritsuak izan ziren europarrei Ipar Amerika osoa esploratzeko gelditu zitzaien azken zatietako bat; orografia lakarrak eta eguraldi gogorrak esplorazioa zailtzen zuten. 1793an Alexander Mackenzie esploratzaile eskoziarrak Kanadako Mendi Harritsuak igaro zituen. 1805ean Lewis eta Clarken espedizioak Mendi Harritsuak igaro zituen, gaur egun Montana eta Idaho diren tokitik.",txiki
"Mendi Harritsuak (ingelesez: Rocky Mountains edo the Rockies) Ipar Amerikako mendebaldeko mendi sistema da, iparraldetik hegoalderako norabidea duten hainbat mendialdek osatua. Kanadako Columbia Britainiarretik Estatu Batuetako hego-mendebalderaino luzatzen da, 4.800 kilometrotan zehar. Gailurrik gorena Elbert mendia da (4.401 metro), Coloradon dagoena.",wiki
"Mendikatea elkarren ondoko mendi ugari dituen esparru geografiko bat da; mendi horiek nolabaiteko kate edo multzo handi bat osatzen dute eta hainbat elementu geografikoz ere osatuta dago (haranak, zabaldi edo ordokiak, aintzirak, eta abar); elementu geografiko horiek unitate bat osatzen dute, gehienetan luzea (zabala baino gehiago) eta norabide orokor bat izaten duena. 
Munduko mendikaterik aipagarrienak honako hauek dira:",txiki
"Mendikatea euren artean antzekoak diren bata bestearen atzean doazen mendi taldea da. Gune tolestuak edo tolesten ari direnak dira. Geosinklinal edo kontinenteen ertzetan dauden gune luzeetan, sedimentu lodiera handia biltzen da; material hauek, alboko bultzaden ondorioz, trinkotze indartsua jasaten dutenean, tolestu eta altxatu egiten dira, mendilerro edo mendikateak eratuz. Mota honetakoak dira mendilerro edo mendikate kontinental gehienak, Alpeak, Himalaia eta Andeak kasu. Planetaren barne indarrez gain, erliebearen modelatzean, kanpo faktoreek ere parte hartzen dute, ura edo haizea kasu, baita klima, landaretza eta lurzoruarekin lotuta dauden prozesuek ere.",wiki
"Mendilerroa lerrokaturik eta loturik dauden mendien multzoa da. Mendiez gain, harrateak, haranak, ordokiak eta ibaiak ere izaten dira mendilerroetan. Mendilerroa oso luzea edo oso handia denean, mendikate esaten zaio. Himalaia, Andeak, Alpeak, Atlasa eta Pirinioak mendikate handiak dira.",txiki
Mendilerroa norabide orokor bat jarraitzen duen mendi-multzo edo azpimultzoa da. Mendilerroek mendikateek baino mendien kate txikiagoak dauzkate eta gailurrek segida bat edo gailur-lerro multzo osatzen dute.,wiki
"Meridianoak koordenatu geografikoetan erabiltzen diren asmatutako lerro batzuk dira; zehazki, lurraren errepresentazioetan, bi poloetatik igarotzen diren lerro edo zirkulu-erdiak dira. Mundua mapa batean irudikatzeko dagoen Peters-en proiekzioan, meridianoak lerro bertikalak dira. Paraleloekin batera,  gure planetako edozein puntu, hiri edo herri errazago aurkitzeko erabiltzen dira. Meridiano guztiek luzera bera dute, 20.000 kilometro inguru, lurraren diametroaren erdia (20.093,93 km zehazki).
Washingtonen 1884an egindako nazioarteko zientzia-bilera batean erabaki zen erreferentziazko meridiano edo lehen meridiano bakar bat izendatu behar zela, ordura arte erabiltzen ziren ugarien ordez; eta Ingalaterrako Greenwich hiriko behatokia zeharkatzen duena izendatu zen horretarako. Hortik ekialdera, 180 meridiano eta mendebalera beste 180 meridiano egongo zirela erabaki zen (lurrak, beraz, 360 meridiano ditu guztira, lurraren zirkunferentziak 360º dituelako). Alegia, meridiano bakoitzari gradu bat dagokio. Greenwicheko meridianoak lurra bi zati edo hemisferiotan banatzen duela esaten da: meridianotik eskuinera, Ekialdeko hemisferioa dago (0º eta 180º arteko ekialde-longitudeak); eta ezkerrera, Mendebaleko hemisferioa (0º eta 180º arteko mendebale-longitudeak).
Meridianoak paraleloekiko perpendikularrak dira, eta haien bidez, lurreko puntu bakoitzaren longitudea neurtzen da, gradutan; horrela jakin daiteke zer distantzia dagoen puntu horretatik lehen meridianora, bai eskuinerantz (ekialderantz) bai ezkerrerantz (mendebalerantz) ere; Greenwicheko meridiano edo lehen meridianoaren longitudea 0º da.
Lehen meridianotik abiatuta, lurreko ordu-eremu edo ordu-zonak ere erabaki ziren: 0 gradutik hasita ekialderantz, orduak gehitu egiten dira, eta mendebalerantz, aldiz, gutxitu.  Orduak 24 direnez, 24 ordu-zona daude eta bakoitzari 15º dagozkio.

Español
Français",txiki
"Meridianoa (baita longitude-lerroak) Ipar Polo eta Hego Polo batzen duen asmatutako arkua da, longitude beraren puntu guztiak batuz. Meridiano batean duen leku baten kokapena latitudeak esaten digu. Meridiano bakoitzak paralelo guztiei perpendikularra da. Meridiano guztiek luzera bera dute, Lurraren diametroaren erdia, hau da, 20.003,93 km.
""Meridiano"" latinezko meridies hitzetik dator, euskaraz ""eguerdia""; eguzkiak meridiano bana eguerdian zeharkatzen dituenez, orduak ezberdintzeko erabiltzen da, horrela sortu ziren A.M. (ante meridiem) eta P.M. (post meridiem) kontzeptuak.",wiki
"Meteorizazioa lurrazaleko harriak eta mineralak poliki apurtzen edo aldatzen dituen prozesu naturala da. Beroak, urak, haizeak, izaki bizidunek eta naturako beste indar naturalek eragiten dute meteorizazioa.
Urte askotan zehar meteorizazioak forma eman ahal dizkie harriei, itxura arraro eta bitxiekin. Klima da harrizko arku eta harrizko zutabe ikusgarri batzuk sortu dituena Nafarroako Bardeetan edo Estatu Batuetako arkuen parke nazionalean, adibidez.",txiki
"Meteorizazioa lurraren azalean dauden arroken aldakuntza, ondoriozko desintegrazioa eta deskonposaketa da, atmosfera, ura eta izaki bizidunen eraginez eta prozesu fisiko, kimiko nahiz biologikoen bitartez. Meteorizazioak arroken disgregazio edo birrintzea dakar, hau da, arroka trinko batetik txikiago batzuk sortzea. Erosioa ez bezala, arroka dagoen tokian bertan gertatzen da, materialen garraio edo mugimendurik gabe.",wiki
"Mexiko Amerikako kontinentean dagoen herrialde bat da; zehazki, Ipar Amerikako hegoaldean dago, Ozeano Barearen eta Ozeano Atlantikoaren artean. Iparraldean Ameriketako Estatu Batuak ditu eta hegoaldean Guatemala. Mexikoko hiriburua Mexiko Hiria da, munduko bigarren hiririk populatuena. 
Mexikoko hizkuntza ofiziala gaztelania da eta biztanleriaren %98k hitz egiten du. Hala ere, biztanleriaren %6,5 beren jatorrizko hizkuntzetan ere mintzatzen da. Guztira 65 mintzaira indigena daude. Hedatuena nahuatla da. 

Mexiko 31 estatutan banaturik dago. Estatu populatuenak hurrengoak dira: Mexiko, Mexiko Hiria, Veracruz eta Puebla.",txiki
"Mexiko (nahuatlez: MexihcoIPA:/meːˈʃiʔko/; gaztelaniaz: México, /ˈmexiko/ ahoskatua), izen ofiziala Mexikoko Estatu Batuak (gaztelaniaz: Estados Unidos Mexicanos), Ipar Amerikako hegoaldeko estatua da, Ozeano Barearen eta Ozeano Atlantikoko Mexikoko Golkoaren artean dagoena. Iparraldean Ameriketako Estatu Batuak ditu, eta hegoaldean Guatemala eta Belize. 1.964.375 kilometro koadroko eremua du, eta 2015ean 119,5 milioi biztanle zituen. Beraz, estatu hispanofono populatuena da. Hiriburua Mexiko Hiria da, munduko bigarren hiririk populatuena.",wiki
Morava Europako Erdialdeko ibai bat da. Moravia eskualdeko ibairik garrantzitsuena da eta horregatik du Morava izena.,txiki
"Morava (Morava txekiera eta eslovakieraz, March alemanez eta Morva hungarieraz) Europako Erdialdeko ibai bat da. Moravia eskualdeko ibairik garrantzitsuena da eta izena hari zor dio.",wiki
"Mosa Europako ibai bat da, Frantzian jaio eta Herbeheretan itsasoratzen dena.",txiki
"Mosa (frantsesez: la Meuse; valonieraz: Moûze; nederlanderaz: Maas) mendebaldeko Europako ibaia da. Frantzian jaioa, Belgika eta Herbehereak zeharkatzen ditu. 925 kilometro luze da eta 34.548 kilometro koadroko arroa drainatzen du.",wiki
"Mosela Europan dagoen etaFrantzia, Luxenburgoeta Alemania zeharkatzen dituen ibai bat da.",txiki
"Mosela (frantsesez Moselle, alemanez Mosel, luxenburgeraz Musel, nederlanderaz Moezel) Frantzia, Luxenburgo eta Alemania zeharkatzen dituen ibaia da. Belgikako zati txiki bat ere Moselaren arroan dago.",wiki
"Mur ibaia, Europa Erdialdekoibaia da.",txiki
"Mur (alemanez) edo Mura (kroazieraz, eslovenieraz edo hungarieraz) Europako Erdialdeko ibaia da.",wiki
"Nagasaki Japonia hegoaldeko hiri bat da; zehazki, Kyushu izeneko uharteko ekialdeko kostaldean dago eta itsas-portu garrantzitsua da. Bigarren Mundu Gerran, ia erabat suntsituta geratu zen, estatubatuarrek 1945ko abuztuaren 9an bonba atomiko bat bota zutenean haren gainera. Gerraren ondoren berreraiki zuten eta gaur egun 40.000 biztanletik gora ditu. Turismoak eta ontzigintzak garrantzi handia dute hiriko ekonomian.
XVI. mendearen bukaera arte itsasertzeko herri txiki bat besterik ez zen. Itsasgizon portugaldarrak 1571n iritsi ziren eta merkataritza-portu garrantzitsu bat bihurtu zen. XVI. mendetik XIX. mendera arte, Japonian europarrek merkataritzarako erabil zezaketen hiri bakarra izan zen. Izan ere, Nagasaki izan ezik, Japoniak bere portu guztiak itxi zituen ordura arte kanpotarrentzat. Nagasaki, aldiz, irekita egon zen eta Mendebaldeko teknologiari eta zientziari buruzko informazioa zabaltzeko zentro garrantzitsu bat izan zen denbora luzez. 
Portugaldarren eraginez, kristautasuna zabaltzen hasi zen Nagasakin eta japoniar ugari bihurtu ziren erlijio berri horretara. Japoniar agintariek ez zuten begi onez ikusi eta hainbat kristau hil zituzten 1597an.
XX. mendearen hasieran, ontzigintzak garapen handia izan zuen Nagasakin. Hain zuzen ere, horregatik aukeratu zuten estatubatuarrek Japonian egin zuten bigarren eraso atomikoa egiteko. Bonba atomikoak 60.000 eta 80.000 pertsona bitartean hil zituen eta hiriko eraikinen erdia geratu zen erabat suntsituta. Berreraiki ondoren, arma nuklearren aurka borrokatzen direnentzako topaleku garrantzitsu bat da.",txiki
"Nagasaki (japonieraz: 長崎市, Nagasaki-shi)
, Japoniako Kyushuko uhartearen mendebaldeko kostaldean dagoen hiria da, izen bereko prefeturako hiriburua dena. 2014ko erroldaren arabera 434.199 biztanle ditu.
Hiriak historiako bigarren bonbardaketa atomikoa nozitu zuen 1945eko abuztuaren 9an, Bigarren Mundu Gerraren amaieran, Estatu Batuen armadak burutua.",wiki
"Namib Hegoaldeko Afrika ekialdeko kostan dagoen basamortua da. Gutxi gorabehera, 2.000 kilometro baino luzeago da, Angolako Namibe hirian hasi eta Hegoafrikako Olifants ibaian amaitzen da. Namibeko zatirik handiena Namibia izeneko herrialdeak okupatzen du. Ekialdetik Ozeano Atlantikoarekin egiten du muga. Namib hegoaldetik Orange ibaia igarotzen da eta Atlantikoan itsasoratzen da.
Basamortu horretan harrizko lautadak, mugitzen diren hondarrezko dunak eta mendiak daude. Namibeko hondarrezko dunak 300 metroko altuera izatera iritsi daitezke eta, beraz, haietako batzuk munduko hondarrezko duna garaienak dira.

Namiben ia ez du euririk egiten. Hala ere, sarritan kostan behe-laino trinkoa egoten da. Itsasoko aire freskoa lurrazalean dabilenean sortzen da behe-lainoa. Itsasoko haize freskoak kosta inguruko tenperaturak freskatu egiten ditu, eta, horregatik, tenperaturak, normalean, 10 eta 16 °C artekoak izaten dira, baina kostako haize freskoak jotzen ez duen tokietan askoz garaiagoak dira: sarritan 38 °C baino garaiagoak izaten dira.
Namib basamortuan diamante asko daude. 1908an aurkitu zuten bertako lehen diamantea. Orange ibaiak diamanteak itsasora eramaten ditu. Diamante horietako asko kostan aurkitzen dituzte. Namiben badago kobrea eta uranioa ere.",txiki
"Namib Namibiako kostaldean zehar kokatuta dagoen basamortua da, hegoaldean Hegoafrikako muga sortzen duen Orange ibaitik, iparraldean Angolako muga sortzen duen Kunene ibaira. Namib basamortuak 1.600 km luzera, 80 - 200 km zabalera eta 80.000 km² azalera ditu. Namib hitza nameraz “izugarria” esan nahi du.
Geografo batzuen ustez, eskualdea basamortu bera baino handiagoa da: iparraldean Angolako Kaoko basamortua eta hegoaldean Hegoafrikako Karoo goi-ordokia eskualdean kokatzen dituztelako.
Namib munduko basamorturik zaharrena da, Paleozenoan, duela 65 milioi urte, jadanik sortuta zegoelako.
Hegoaldeko aldean, diamante ustiapen-eskualdea dago, Restricted Diamond Area Sperrgebeit izenekoa. Tungsteno eta gatza ere ustiatzen dira.",wiki
Neretva Europa ekialdean dagoen ibai bat da. Bosnia-Herzegovina eta Kroazia zeharkatzen ditu.,txiki
"Neretva (zirilikoz Неретва, italieraz: Narenta, nɛ̌rɛtʋa ahoskatua), Herzegovinako Dinariar Alpeetan sortu eta Itsaso Adriatikoan dagoen Ploče herrian (Kroazia) delta osatuz itsasoratzen den ibaia da.",wiki
"Niagarako ur-jauziak Ipar Amerikako naturagune ederrenetako bat dira. Niagara ibaitik sortzen diren ur-jauzi multzo bat dira eta Estatu Batuetako New York estatuaren eta Kanadako Ontario probintziaren artean daude. Urak erortzean egiten duen zarata handiaren ondorioz, Irokesek Niagara izena jarri zieten, “ur-trumoia"" esanahia duena.
Goat Island izeneko uharte batek ur-jauziak bi zatitan banatzen ditu. Ur-jauzien zatirik handiena Kanadan dago eta duen forma makurragatik Horseshoe Falls (ferra ur-jauziak) izenez ezagutzen da. Ur-jauzi horrek 792 metroko luzera eta 48 metroko altuera du. Txikienak, berriz, 320 metroko diametroa eta 51 metroko altuera du. Bridal Veil Falls izeneko ur-jauzi txikiago bat Amerikako ur-jauzien ondoan dago.
Niagara ibaiko milaka tona ur isurtzen dira minutuoro Niagarako ur-jauzietatik behera. Hala ere, ur kopurua ez da berdina eguneko eta urteko une desberdinetan; izan ere, ibaiko uraren zati bat ur-jauzien aurretik dauden tunel handi batzuetara desbideratzen da, eta tunel horiek aurrerago dauden energia elektrikoko instalazioetara eramaten dute ura. Han, ura ibaiaren alboetan dauden milaka lagunentzako elektrizitatea sortzeko erabiltzen da. Zentral elektrikoetara bidalitako ur kopurua egokitu egiten da egun bateko edo denboraldi jakin bateko elektrizitate-beharrak asetzeko. Estatu Batuek eta Kanadak partekatzen dute Niagara ibaiaren eta ur-jauzien kontrola.
Milioika lagunek bisitatzen dituzte Niagarako ur-jauziak urtero. Behaketa-plataformak eta parkeak daude ur-jauzien zati estatubatuar zein kanadarrean. Niagarako Estatu Parkea, 1885ean sortua, New York estatuko parkerik zaharrena da. Ur-jauziek akrobazia arriskutsuak egiten dituzten pertsona ausartak erakartzen dituzte, hala nola, ur-jauzien gainean soka fin baten gainean ibiltzen direnak edo upel baten barruan uretara salto egiten dutenak.",txiki
"Niagarako ur-jauziak (ingelesez: Niagara Falls, naɪˈæɡrə ahoskatua; cayugaz: Gahnawehtaˀ edo Tgahnawęhtaˀ) Ameriketako Estatu Batuen eta Kanadaren artean kokatuta dauden ur-jauziak dira. Muga egiten dute Ontario eta New York estatuaren artean. Buffalotik 27 kilometrora eta Torontotik 120 km.ra hegoaldean. Iparralde eta hegoaldean izen bera duten bi herri daude: Niagara Falls (Ontario) eta Niagara Falls (New York).
Bi sekzio ezberdin ditu eta erdian Ahuntzen Uhartea. Kanadako aldean Horseshoe ur-jauziak daude eta AEBetan Amerikar ur-jauziak. Txikiagoak diren Bridal Veil ur-jauziak AEBetako aldean daude. Bien artean Luna Uhartea dago.
Niagarako ur-jauziak sortu ziren Wisconsis glaziazioaren ondoren glaziarrak atzera bota zirenean eta sortu berriak ziren Amerikako Aintzira Handiak husteko bide berri bat sortu zenean. Ur-jauziak oso altuak ez diren arren oso zabalak dira. Minuturo 168.000 m³ ur erortzen dira bertatik ur asko dagoenean eta 110.000 m³ batez beste. Ipar Amerikako ur-jauzirik indartsuenak dira.",wiki
"Niemen Europako ibai bat da, Bielorrusian asten da eta Lituanian bukatzen da.",txiki
Niemen (bielorrusieraz: Нёман; lituanieraz: Nemunas; polonieraz: Niemen; alemanez: Memel; suedieraz: Njemen) Bielorrusiako eta Lituaniako ibaia da. 937 km-tako luzera du.,wiki
Niger Afrikako ibai bat da.,txiki
"Niger (ingelesez Niger River) Mendebaldeko Afrikako ibai nagusia da. 4.180 kilometroko luzerarekin Afrikako hirugarren ibairik luzeena da, Nilo eta Kongo ibaien ostean, eta munduko hamairugarrena. Ginean jaio, eta Mali, Niger, Benin eta Nigeriatik igaro ondoren, Gineako golkoan itsasoratzen da, Nigerren delta handia eratuz. 2.117.700 km²-ko arroa du. Ibaiadar nagusia Bani da.
Bamakoraino nabigagarria da eta eskualdeko komunikazio, garraio eta merkataritza ibilbide nagusia da.",wiki
"Oasia basamortuaren erdian dagoen toki bat da, inguruan landaretza, eta, batzuetan, ur-sorburu bat duena.
Jendeak oasi bat irudikatzen duenean, gehienetan hareazko basamortu baten erdian palmondoz inguratuta dagoen iturburu bat imajinatu ohi du. Irudi nahiko zehatza den arren, oasia txikia edo oso handia izan daiteke. Oasia basamortuan ur gezaz hornituta dagoen edozein eremu da, eta, beraz, bertan landareak hazi daitezke.
Oasiei esker, nomadek edo merkataritza-ibilbideak jarraitzen dituzten beste pertsona batzuek atsedena, itzala, janaria eta ura lortu ditzakete, lurraldean zehar bidaiatzen duten bitartean. Zenbait herrik oasiak leku sakratutzat hartu izan dituzte.
Oasia iraunkorra edo aldi baterakoa izan daiteke. Oasi iraunkorra lurpeko ur-iturri bat kokatuta dagoen lekuan egon ohi da, eta batzuetan ura berez irteten da lurretik. Beste batzuetan, berriz, hain da sakona, non jendeak lurra zulatu behar baitu ura lurrazalera iristeko. Ur-sorburua ehunka kilometrotara egon daiteke, baina ura lur azpitik dabil oasian azalerara ateratzen den arte.
Oasi batzuk denbora jakin baterako besterik ez dira, ur hornidura ez delako konstantea. Afrikako Saharan, adibidez, wadi izeneko erreka lehorrak, batzuetan, urez betetzen dira, eta, horri esker, landareak hazi egiten dira.

Deutsch

Español
Français",txiki
"Oasi bat basamortu baten bakandurik dagoen landare gunea da, iturri edo antzeko ur sorburu baten inguruan hazten dena. Hitza grezierazko ὄασις oasis hitzetik dator, zuzenean egiptoerazko wḥ3t edo demotikozko wḥỉ hitzetik mailegatua.
Oasien kokalekuak berebiziko garrantzia izan du basamortu eskualdeetako garraio eta merkataritza bideetan. Karabanak oasiz oasi bidaiatu behar zuten, hauek ur eta janariz hornitzen baitzituzten. Horregatik, oasien kontrol politiko edo militarrak merkataritza bideen kontrola esan nahi zuen. Adibidez, Awjila, Ghadames eta Kufra oasiak egungo Libian hil edo biziko garrantzia zuten Sahara ipar-hego eta mendebal-ekialde zeharkatzeko.

Al-Hasa, Saudi Arabia, munduko oasi handiena.
Al-Qatif, Saudi Arabia, Persiar Golko kostako oasi handia.
Bahariya Oasis, Egipto
Ein Gedi, Israel
El Tour, Sinai penintsula,
Farafra Oasis, Egipto
Gaberoun, Libia
Ghardaia, Aljeria
Herðubreiðarlindir, oasi antzeko gunea Islandiako mendigune izoztuan
Huacachina, Peru
Kufra, Libia
La Cienega Mexiko Berria AEB
Las Vegas Valley Nevada AEB
Loulan Txina
Mzab Aljeria
Marin Txina
Niya Txina
Ouargla, Aljeria
Safsaf, Egipto
San Pedro de Atacama, Txile
Siwa, Egipto
Tabas, Iran
Timimoun, Aljeria
Tozeur, Tunisia
Tuat, Aljeria
Turfan, Txina
Yarkand, Txina
Zerzura Libia edo Egiptoko oasi mitikoa",wiki
Oder Europa erdialdean dagoen ibai bat da. Txekia eta Polonia eta Alemania zeharkatzen ditu.,txiki
"Oder (txekieraz, eslovakieraz eta polonieraz: Odra, alemanez: Oder, hungarieraz: Odera) erdialdeko Europako ibaia da.
Txekiako Errepublikan du iturburua, Sudete mendien ekialdean. Ondoren Poloniako mendebaldea zeharkatzen du eta azken 187 kilometroek Polonia eta Alemaniaren arteko muga markatzen dute. Itsaso Baltikoarekin loturik dagoen Szczecingo aintzirara isurtzen da. Mendebaldeko Neisse eta Warta dira Oder ibaiaren adar garrantzizkoenak.",wiki
"Ordoki bat erliebe geografiko mota bat da. Maldarik gabeko eta garaiera txikiko lur eremu bat da, eta ibarren beheko aldean aurki daiteke gehienbat. Garaiera handia badu, goi-ordoki deitzen zaio. 
Erliebe mota egokienetakoa da nekazaritza eta abeltzaintza garatzeko. Ordokiek, orotara, lurrazalaren heren bat hartzen dute, eta, Antartikan izan ezik, kontinente guztietan daude.
Ordokiak lurrazaleko eremu lauak dira, eta modu askotan era daitezke: haizearen, uraren eta izotzaren higadura-indarrari esker, lurpeko indarren eraginez, laba lurrazalean pilatzean, izotza urtzean, aintzirak agortzean eta itsasoa atzeratzean, besteak beste. 
Ordoki gehienak higaduraren ondorioz sortzen dira. Haizeak eta, batez ere, urak edo izotzak higatu egiten dituzte mendiak, eta mendietatik ateratzen dituzten materialak sakonuneetan uzten dituzte. Gero, denboraren poderioz, material horiek berdindu egiten dute sakonunea, eta eremu laua eratzen da. Horrela eratu zen, esaterako, Kanadako hego-ekialdeko ezkutua. 
Beste ordoki batzuk, berriz, lurpeko indarren ondorioz sortu dira. Horrela eratu ziren Ameriketako Estatu Batuetako Coloradoko ordokia eta Espainiako Meseta (Iberiar goi-lautada), besteak beste. 
Beste ordoki batzuk antzinako glaziazioen ondorioz sortu ziren; hau da, antzina izotza izan zen tokietan lurra berdintzean eta izotza urtzean, eremu lauak sortu ziren. 
Ibaiek ere sortzen dituzte ordokiak. Ibaiak, handitzen denean, bazterrak eta hondoa higatzen ditu, eta gero, txikiagotzen denean, ordoki edo haran zabal bat uzten du, buztinez eta material finez estalita. 
Beste ordoki asko, Europako iparraldekoak eta Ipar Ameriketako ipar-ekialdekoak, adibidez, itsasoak atzera egin zuenean sortu ziren.

Français",txiki
"Ordokia, lautada, ordeka edo zabaldia erliebe geografiko mota bat da, maldarik gabeko eta garaiera txikiko lur eremua, gehienbat ibarren beheko aldea. Garaiera handia baldin badu, goi-ordoki izena hartzen du. Erliebe mota egokienetakoa da nekazaritza eta abeltzaintza garatzeko.
Ordokiak lurrazaleko eremu lauak dira, eta modu askotan era daitezke: haizearen, uraren eta izotzaren higatze lanaren ondorioz, lurpeko indarren eraginez, laba lurrazalean pilatzean, izotzak urtzean, aintzirak agortzean eta itsasoa atzeratzean, besteak beste. Ordoki gehienak higaduraren ondorioz sortuak dira; hala, haizeak eta, batez ere, urak edo izotzak mendiak higatu eta horietatik ateratzen dituzten materialak sakonuneetan jalkitzen dituzte, harik eta denboraren poderioz, jalkinek sakonunea berdindu eta eremu laua eratzen den arte. Hala eratua da Kanadako hego-ekialdeko ezkutua, adibidez. Beste ordoki batzuk lurpeko indarren ondorioz sortuak dira; lurpeko indarrek goitik behera bultzaturik, zenbaitetan lur azpiko geruza gotorrak altxatzen dira lur gainera, eta eremu lauak eratzen dituzte mendien artean; hala sortuak dira, esaterako, Estatu Batuetako Coloradoko ordokia edo Espainiako Meseta. Lurpeko indarren ondorioz sortuak dira, halaber, horst izeneko ordokiak, faila inguruetan edo lurrazala hondoratzen den tokietan sortzen direnak. Beste ordoki batzuk, lurpeko magma kanporatu eta laba lurrazalean pilatzean sortu dira; adibidez, Brasilgo hegoaldeko ordokia edo Cumberland-Snake, Estatu Batuetan. Beste ordoki mota bat antzinako glaziazioen ondorio da; hala, antzina izotza izan zen tokietan lurra berdindu zen eta hura urtzean, eremu laua geratu da. Ibaiek ere sortzen dituzte ordokiak: ibaia handitzen denean, ubidearen ertzak eta hondoa higatzen du eta atzeratzen denean, ordoki edo haran zabal bat uzten du, buztina eta material finez estalita. Beste ordoki asko, Europako iparraldekoak eta Ipar Ameriketako ipar-ekialdekoak, adibidez, itsasoa atzeratzean sortuak dira. Basamortuak, hala harrizkoak nola hareazkoak, haizearen higatze lanak sortutako ordokiak edo eremuak dira. Ordokiek, orotara, lurrazalaren heren bat hartzen dute, eta Antartikan izan ezik, kontinente guztietan daude.Ia gehienetan",wiki
"Ozeanoa itsas urak Lurrean betetzen duen zatiari deitzen zaio. Ur masa handi batzuk dira eta Lurraren hiru laurden estaltzen dute. Zientziaren arabera, ozeanoak duela 4.000 milioi urte sortu ziren, Lurreko tenperatura hoztu eta ur likidoa agertu ahal izan zenean. Ozeanoek, batez beste, 3 kilometro inguruko sakonera dute.
Kontinenteen banaketaren ondorioz, Lurreko ur masa bost zatitan bereizten dugu; horiek dira bost ozeano handiak:

Atlantikoa.
Pazifikoa (edo Barea).
Indiako ozeanoa.
Artikoa.
Antartikoa.",txiki
"Ozeanoa (grezierako okeanos izenetik eratorria) Lurrean urak betetzen duen eremua da. Lurreko azaleraren % 71 eta hidrosfera azaleraren % 97,2 betetzen du, eta batez beste 3000 metro inguruko sakonera du.
Ozeanoa beste bost ozeanotan banatuta dago, nahiz eta historian hainbat banaketa izan diren, ozeano bat, hiru, lau edo bost daudela hartuta. Gaur egun, Nazioarteko Hidrografia Erakundeak 2000. urtean zehaztutakoari jarraituz, Lurreko ozeanoak bost hauek direla jotzen da (handitik txikira zerrendatuta):

Ozeano Barea
Ozeano Australa
Ozeano Atlantikoa
Indiako ozeanoa
Ozeano ArtikoaGeologikoki, ozeano bat urez estalitako lurrazal ozeanikoa duen lur zati bat da.
Lurreko bost ozeanoek 361 milioi km² dute, haien bolumena 1370 milioi km³ da, eta batez 3.790 metro sakon dira. Kopuru horietan ez daude sartuta aintzira erraldoiak, hala nola Kaspiar itsasoa. Hidrosfera osoaren masa 1,4 × 1021 kg da, hau da Lurraren masaren % 0,023, eta hortik % 97 baino gehiago ozeanoko ura da.",wiki
"Ozeano Antartikoa edo Australa Lurraren hegoaldeko Antartika kontinentea inguratzen duen ozeanoa da. 20 milioi km²-ko azalera du, eta haren urak -2 eta 10 °C arteko tenperatura izaten du, eta neguan haren azaleraren erditik gora izoztuta egoten da (itsasoaren gaineko izotz-geruza horri bankisa deitzen zaio).
Berez, geografian, 2000.  urtetik aurrera hasi zen erabiltzen izendapen hori ozeano Atlantikoaren, Indiako ozeanoaren eta ozeano Barearen hegoaldeko 60 gradutik gorako latitudean dagoen ozeano zatiari. Ozeano honetako izozmendi edo izebergak oso lauak izaten dira.",txiki
"Ozeano Australa, Hego Ozeanoa edo Hego Poloko Ozeanoa (eta beste garai batean Antartikako Ozeanoa deituta) Lurraren hegoaldean dagoen ozeanoa da, 60° hego latitudeko paraleloaren (edo Zirkulu polar antartikoaren) hegoaldera eta Antartika inguratzen kokatzen dena. Denera, 20.327.000 km²-ko azalera du; tamainari dagokionez bigarren ozeano txikiena izanik, Ozeano Artikoa baino handiagoa, baina Barea, Atlantikoa eta Indikoa baino txikiagoa.James Cook esploratzaileak, 1770eko hamarkadan egin zituen bidaien bidez, planetaren hegoaldeko latitudeak urez osaturik zeudela frogatu zuen. Geroztik, Hego Poloko Ozeanoaren exisentzia eta honen iparraldeko muga dudan jarri dira geografo ezberdinen eskuz, beste ozeanoen (Pazifiko, Atlantiko eta Indikoaren) parte bezala identifikatuz. Halaber, John Leech-en arabera, Nazioarteko Erakunde Hidrografikoaren (NEH) komodoroa, ikerketa ozeanografiko berriaren arabera Itsaslaster Zirkunpolar Antartikoak garrantzi handia duela ezagutu da eta Hego Ozeanoa izena zirkulazio horren ipar-mugaren hegoaldera dagoen ur-masa definitzeko erabili da. 2000. urtean La Hayan egin zen Itun Antartikoaren Kontsulta Bileratik, NEHaren polizak Ozeano Astrala 60° hego-latitudeko paraleloaren hegoaldera dagoen ur masa bezala definitzen duen arren, erabakia ez zen berretsia izan. Beste batzuen ustetan, ozeanoaren muga naturala konbergentzia antartikoak osatzen du.",wiki
"Ozeano Austral edo Antartikoa Lurraren hegoaldeko Antartika kontinentea inguratzen duen ozeanoa da. 20 milioi km²-ko azalera du, eta haren urak -2 eta 10 °C arteko tenperatura izaten du, eta neguan haren azaleraren erditik gora izoztuta egoten da (itsasoaren gaineko izotz-geruza horri bankisa deitzen zaio).
Berez, geografian, 2000.  urtetik aurrera hasi zen erabiltzen izendapen hori ozeano Atlantikoaren, Indiako ozeanoaren eta ozeano Barearen hegoaldeko 60 gradutik gorako latitudean dagoen ozeano zatiari. Ozeano honetako izozmendi edo izebergak oso lauak izaten dira.

			
			
		
		
			
			
		
		
			
			
		

Français",txiki
"Ozeano Australa, Hego Ozeanoa edo Hego Poloko Ozeanoa (eta beste garai batean Antartikako Ozeanoa deituta) Lurraren hegoaldean dagoen ozeanoa da, 60° hego latitudeko paraleloaren (edo Zirkulu polar antartikoaren) hegoaldera eta Antartika inguratzen kokatzen dena. Denera, 20.327.000 km²-ko azalera du; tamainari dagokionez bigarren ozeano txikiena izanik, Ozeano Artikoa baino handiagoa, baina Barea, Atlantikoa eta Indikoa baino txikiagoa.James Cook esploratzaileak, 1770eko hamarkadan egin zituen bidaien bidez, planetaren hegoaldeko latitudeak urez osaturik zeudela frogatu zuen. Geroztik, Hego Poloko Ozeanoaren exisentzia eta honen iparraldeko muga dudan jarri dira geografo ezberdinen eskuz, beste ozeanoen (Pazifiko, Atlantiko eta Indikoaren) parte bezala identifikatuz. Halaber, John Leech-en arabera, Nazioarteko Erakunde Hidrografikoaren (NEH) komodoroa, ikerketa ozeanografiko berriaren arabera Itsaslaster Zirkunpolar Antartikoak garrantzi handia duela ezagutu da eta Hego Ozeanoa izena zirkulazio horren ipar-mugaren hegoaldera dagoen ur-masa definitzeko erabili da. 2000. urtean La Hayan egin zen Itun Antartikoaren Kontsulta Bileratik, NEHaren polizak Ozeano Astrala 60° hego-latitudeko paraleloaren hegoaldera dagoen ur masa bezala definitzen duen arren, erabakia ez zen berretsia izan. Beste batzuen ustetan, ozeanoaren muga naturala konbergentzia antartikoak osatzen du.",wiki
"Paisaia lur eremu bat da, ikus daitekeen bezala. Horren barruan sartzen dira lurraldearen forma desberdinak, flora, fauna eta giza jardueraren elementuak edo gizakiek eraikitako objektuak, adibidez.
Lurrazalean gertatzen diren hainbat faktorek (latitudeak, kontinentaltasunak, erliebeak) eta beste hainbat elementuk (ezaugarri fisikoek, florak eta faunak) zerikusi nabarmena dute paisaiaren nolakoan.  Gizakiek eragin handiagoa edo txikiagoa edukitzen dute paisaian; horren arabera, honelako bi paisaia motak bereizten dira: 

Paisaia naturalak edo biomak: gizakiaren esku-hartzerik gabeko paisaiak. Paisaia hauek lurralde jakin bateko erliebearen, klimaren, uraren, landaretzaren eta faunaren arteko konbinazio ugarien emaitza dira.
Paisaia humanizatuak: gizakiaren jardueraren ondorio direnak. Gizakia da gaur egun paisaiaren eraldatzaile nagusia, bere jarduera ekonomikoen eta gaitasun teknologiko handiaren bitartez.",txiki
"Paisaia, ikuspegi edo inguraldea biztanleria jakin batek sumatutako lurralde zatia da, izaera izadiak eta gizakiak eta hauen arteko harremanak sortua. Eguratsaren eta litosferaren arteko lurralde gizatiartua da, gizadiak flora eta fauna erabiltzearen ondorio den ekoizpena, eta klimak eta geologiak baldintzatua. Oro har, lurralde-antolaketa sortzen duen giza ekoizpen honek landa-paisaia eta hiri-paisaia ditu ezberdintasun eremu nagusi.
Ikuspegia interpretazio sorburu da, beraz, eta alor ugaritan aztertzen da: ikuspegiaren historian eta teorian, soziologian, erti plastikoetan, irudi-teknikan eta gizarte-jakintzetan.",wiki
"Paraguai Hego Amerikako ibai bat da, Brasilgo Mato Grosson jaio eta Argentinan itsasoratzen da.",txiki
"Paraguai Hego Amerikako hego-erdialdeko ibai handia da, Paraná ibaiaren adar nagusia. Brasilgo Mato Grosson jaio eta Bolivia, Paraguai eta Argentinatik igarotzen da. 2.620 km luze da eta 1.168.540 km²ko arroa hartzen du.",wiki
"Paraleloak Lurra horizontalki inguratzen duten irudizko lerro zirkular batzuk dira. Koordenatu geografikoetan erabiltzen dira, leku baten latitudea zehazteko; hau da, ekuatoretik zein distantziatara dagoen adierazteko. Distantzia hori gradutan neurtzen da: 0° daude ekuatorean eta 90° poloetan. Hego latitudea eta ipar latitudea bereizten dira: halako puntu bat ekuatoretik behera badago, hego hemisferioan, alegia, orduan hego latitudea izango du; eta ekuatoretik iparraldera baldin badago, ipar latitudea.",txiki
"Paraleloa (baita latitude-lerroa) Lurraren biraketa-ardatza eta berari perpendikularra den asmatutako plano baten ebakidura sortzen duten zirkulua da. Paraleloetan, eta segun zer meridianoa den, longitudea neurtzen da. Latitudea, berriz, paralelo bana eta ekuatore arteko angelua da, horrela, Hego latitudea eta Ipar latitudea sortzen dira.
Badaude bost paralelo nabarmen:

Zirkulu Polar Artikoa (66.5° Ipar latitudea)
Kantzerko Tropikoa (23.5° Ipar latitudea).
Ekuatorea (0° Ipar latitudea).
Kaprikornioko Tropikoa (23.5° Hego latitudea).
Zirkulu Polar Antartikoa (66.5° Hego latitudea)",wiki
"Parana Hego Amerikako ibai bat da, Brasilen jaio eta Uruguaien itsasoratzen da.",txiki
"Paraná (gaztelaniaz: Río Paraná, portugesez: Rio Paraná) Brasil, Paraguai eta Argentina zeharkatzen dituen Hego Amerikako ibaia da. 4.880 km luze da eta 2.582.672 km²-ko arroa hartzen du. Rio Grande eta Paranaiba ibaiek osatua da, eta Rio de la Platan isurtzen du ura. Paraguai ibaia da adar nagusia. Ontziz ibil daiteke 3.215 km-tan.",wiki
"Penintsula lur eremu bat da osorik urez inguratuta dagoena, zati estu batetik izan ezik; zati horri istmoa deitzen zaio, eta haren bitartez penintsula hori lur-eremu handiago batekin konektatuta dago. Horregatik, euskaraz erdiuharte ere esaten zaio.
Adibiderik hurbilena Iberiar penintsula bera dugu: itsasoaz inguraturik dago alde guztietatik Pirinioetako zatian izan ezik; Pirinioak Iberiar penintsulako istmoa dira, eta haren bidez konektatuta dago Europako kontinentera; istmo horrek, guztira, 430 km ditu Mediterraneoko ertzetik hasita Bizkaiko Golkoaren ertzeraino.
Penintsulak ez daude bakarrik itsasoaren inguruan; ibai eta aintziretan ere badaude, eta ""barnealdeko penintsula"" deitzen zaie.
Munduan dagoen penintsularik handiena Asian dago: Txikipedia:Arabiar penintsula. Dena dela, geografo batzuen arabera, Europa osoa da penintsula handi bat, Asiarekin konektatuta dagoena.",txiki
"Penintsula edo erdiuhartea alde batetik izan ezik urez inguratutako lurraldea da. Erdiuhartea eta beste lur masa handiago bat lotzen dituen lur tarteari istmo deritzo. Euskal Herrian, San Anton (Getaria) eta Urgull (Donostia) ditugu penintsula ezagunenak, biak antzina uharte izanak.",wiki
Persiar golkoa Arabiar penintsula Asia hego-mendebaldetik banatzen dituen itsaso-besoa da. Milaka urtetan erabili izan da bi lurralde horien artean nabigatzeko.,txiki
"Persiar golkoa (persieraz خليج فارس khalīj-e-Fārs) Indiako ozeanoko golkoa da, Irango hego-mendebaldearen eta Arabiar penintsularen artekoa, Xatt al-Arabetik, Tigris eta Eufrates ibaien ahotik, Ormuzko itsasarteraino hedatzen dena. 56-360 kilometro zabal eta 989 kilometro luze da, eta 251.000 kilometro koadroko eremua hartzen du. Sakonera gutxikoa da, 90 metro inguru tokirik sakonenean. Iran aldeko kostaldea Arabiakoa baino sakonagoa da.",wiki
"Polo geografikoak Lurrak (eta beste edozein planetak ere) dituen iparraldeko eta hegoaldeko muturrak dira. Euskaraz lurburuak ere deitzen zaie. Lurra etengabe jirabiran egoten da, eta jirabira horren ardatzak (errotazio-ardatzak) lurrazala ebakitzen duen lekuan kokatuta daude. 
Planeta guztiek bi polo izaten dituzte. Lurraren kasuan, gure planetaren errepresentazioan bereizten ditugun meridiano guztiek bat egiten duten lekuak direla ere esan daiteke; izan ere, meridiano guztiek bi puntutan  bat egiten dute: 

Ipar Poloan, Lurraren iparraldean, Ozeano Artikoaren erdian.
Hego Poloan, Lurraren hegoaldean, Antartikaren barruan.",txiki
"Polo geografikoak edo lurburuak Lurrak eta edozein planetak dituzten iparraldeko eta hegoaldeko muturrak dira, non errotazio abiadura 0 den. Hau da, biraketa ardatzak lurra ukitzen duten bi puntu imaginarioetan daude.
Askotan Lurreko punturik altunea eta baxuena ere polo gisa hartzen dira modu literarioan.",wiki
Poprad Europako erdialdeko ibaia da.,txiki
"Poprad (hungarieraz: Poprád; alemanez: Popper) erdialdeko Europako ibaia da, Dunajecen ibaiadarra dena. 170 kilometroko luzera eta 2.077 km²-ko arroa ditu.",wiki
"Puntu kardinalak lau norabide nagusiak edo zerumugaren lau alde nagusiak dira; baita mapa bateko lau alde nagusiak ere. Hau da:
Iparralde edo iparra (nazioarteko idazkeran, N).
Hegoalde edo hegoa (nazioarteko idazkeran, S).
Mendebalde edo sartaldea (nazioarteko idazkeran, W).
Ekialde edo sortaldea (nazioarteko idazkeran, E).Puntu kardinalak haize-arrosak erabiliz irudikatzen dira mapetan. Oro har, iparraldea nabarmenduta agertzen da, gezi batez. Normalean, maparen goiko aldea iparraldea izaten da eta, hortaz, hegoaldea behean egoten da, eskuinean ekialdea eta ezkerrean mendebaldea.
Lau puntu kardinalez gain, tarteko puntuak ere adieraz daitezke, goiko irudian ikusten den bezala.",txiki
"Puntu kardinalak iparrorratzaren lau norabide nagusiak dira:

Iparra edo Iparraldea. I.
Ekialdea edo Sortaldea. E.
Hegoa edo Hegoaldea. H.
Mendebaldea edo Sartaldea. M.Lurraren errotazio mugimendutik eratorriak diren lau norabideak dira, kartesiar erreferentzia-sistema bat osatzen dutenak, orientazioa mapa batean edo lurraren azalean bertan irudikatzeko. Lau norabide hauek 90 graduko lau angelu eratzen dute, aldi berean, erdikariengatik banatuak direnak, ipar-mendebaldea, hego-mendebaldea, ipar-ekialdea eta hego-ekialdea eratuz. Gauza bera errepikatuz Haize-arrosa lortzen da, nabigazioan mendeetan zehar erabili izan dena eta lurrazalaren mugimenduko 32 norabide nagusiak hartzen dituena.",wiki
"Rhin ibaia erdialdeko Europako ibai bat da. 1.300 km baino gehiagoko luzera du. Suitzako Alpeetan hasten da eta Austria, Liechtenstein, Alemania (ibilbidearen zatietako batean Frantziaren eta Alemaniaren arteko muga da) eta Herbehereak zeharkatzen ditu, Ipar Itsasoan amaitzen den arte, delta bat sortuz. Estrasburgo, Bonn, Kolonia eta Rotterdam hirietatik igarotzen da, besteak beste.
Ibaiadar nagusiak Aar, Mosela eta Main ditu.
Ibai nabigagarria da eta askotan lehengaiak eta salgaiak garraiatzeko erabiltzen da, industria eta meatzaritza ugariko lekuetatik pasatzen delako. Salgaietako eta lehengaietako asko Rotterdameko portura iristen dira, ondoren munduko beste hirietara esportatzeko. Beste salgai eta lehengai batzuek, berriz, alderantzizko bidaia egiten dute; hau da, munduko beste hirietatik Europara iristeko Rotterdameko portua erabiltzen dute. Horregatik, Rhin ibaia oso garrantzitsua da ekonomiarentzat, baina baita turismoarentzat ere, ibaiaren zatiren batetik ontziz ibiltzeko eta hurbileko hiriak ezagutzeko aukera dagoelako.
Ibaia oso kutsatuta dago, gai kaltegarri asko aurkitu ditzakegu uretan. Gainera, zuzenak ez ziren ibai-zati batzuk aldatu edo kendu dira ontzien zirkulazioa ahalbidetzeko. Kanal edo ubideak eraiki dira, Rhin ibaia Rodano edo Danubio ibaietara, besteak beste, lotzeko helburuarekin, arrazoi ekonomikoengatik.",txiki
"Rhin (alemanez: Rhein; frantsesez: Rhin; nederlanderaz: Rijn; erromantxeraz, Rein; italieraz: Reno) Europako ibairik garrantzitsuenetakoa da. Grisonia kantonamenduan (Alpeak, Suitza) sortu eta Herbehereetan itsasoratzen da, Ipar itsasoan. 1.230 kilometroko luzera du.
Danubiorekin batera, Erromatar Inperioko iparraldeko muga osatu zuen. Garai hartatik aurrera, premiazko bidea izan da zonalderako, haren ertzetan dauden gazteluek eta hiriek erakusten duten bezala.",wiki
"Rodano ibaia Europako ibai garrantzitsuenetako bat da. Suitzako Alpeetan du sorburua, 2.400 m baino gehiagoko altueran dagoen glaziar batean, eta Leman aintzira sortzen du. Geneva hiritik igarotzen da, baina ondoren, Frantziatik igarotzen da ia osorik. Ur gehien duen Frantziako ibaia da. Mediterraneoan itsasoratzen da, Frantziako hegoaldean, Arles hiritik gertu. Osotara, 812 kilometroko luzeera du.
Lyon hiritik hasita itsasoratzen den arte, ontzi handiek nabigatu dezakete ibai honetatik. Horregatik, Iparraldeko Europaren eta Mediterraneo itsasoaren arteko lotura garrantzitsu bat da. Horretarako, Rhin ibaiarekin lotuta dago kanal edo ubide baten bidez, Basilea hiritik gertu.
Ibai honetatik hurbil presa eta zentral elektriko asko daude, elektrizitatea edo energia hidraulikoa sortzeko. Nekazaritzarako ere garrantzitsua da, hurbileko lurretan mahasti eta laborantza-gune garrantzitsuak daudelako.
Arles hirian, Rodano ibaia bi adarretan banatzen da eta Ibai delta bat sortzen du. Delta horretan, La Camargue izeneko natura-erreserba bat dago; bertan, hegazti-populazio garrantzitsu bat bizi da, flamenkoak adibidez. Zaldi zurien arraza berezi bat ere badago, bai eta askatasunean bizi diren zezenak ere, basatiak ez diren arren.",txiki
"Rodano (frantsesez, Rhône; frankoproventzeraz, Rôno; okzitanieraz, Ròse; alemanez, Rhone; Valaisko alemanieraz, Rotten) Europako ibai nagusietako bat da, Suitzan jaio, Léman aintziratik igaro eta Frantziako hego-ekialdea zeharkatu ondoan, Mediterraneora isurtzen dena. 812 kilometro luze da eta 97.800 kilometro koadroko arroa drainatzen du.",wiki
"Santa Maria katedrala edo Katedral Zaharra  Gasteizko Alde Zaharrean dago, Buruileria plazaren gainean. Gasteizko hirigune historikoaren iparraldeko muga da. Alboan, izen bereko  Santa Maria eliza du.",txiki
"Santa Maria katedrala edo Katedral Zaharra Gasteizko Alde Zaharrean dago, Buruileria plazaren gainean. Gasteizko hirigune historikoaren iparraldeko muga da. Alboan, izen bereko Santa Maria eliza du.
Gasteizko jendartean Katedral Zaharra izenaz ezaguna da, Gasteizen XX. mendea eraiki zen Katedral Berriarekin ez nahasteko.",wiki
"Sava Europaren Ekialdean kokatzen da, Sloveniako ibai bat da, Serbian bukatzen da eta Europako ibai nagusienetako bat da. Danubioren ibai adar handienetako bat da 945km luzera du.
Ibai adarrak",txiki
"Sava (bosnieraz, kroazieraz, eslovenieraz: Sava; serbieraz: Сава, Sava; alemanieraz: Save, Sau; hungarieraz: Száva) Europako ibairik nagusienetako bat eta Danubioren ibaiadar handienetako bat da, 990 kmko luzera eta 97.713 km²ko arroa dituena. Ibaiak Eslovenia, Kroazia, Bosnia-Herzegovina eta Serbia zeharkatzen ditu.",wiki
"SenegalAfrikako ibai bat da, 1790km luze ditu.",txiki
"Senegal Mendebaldeko Afrikako ibaia da, Ginea eta Mali zeharkatu, eta Mauritania eta Senegalen arteko muga egiten duena 1.790 kilometro luze da, eta 337.000 kilometro koadroko arroa hartzen du.",wiki
"Siberia, Asiako iparraldean kokatuta dago. Errusiako lurralde zabala da eta 12.765.000 kilometro koadroko eremua hartzen du. Bertan, 40 milioi pertsona inguru bizi dira. Gainera, Errusiako biztanleriaren %27 da.",txiki
"Siberia (errusieraz: Сиби́рь, Sibir) Iparraldeko Asian kokatutako Errusiako lurralde zabala da. 12.765.000 kilometro koadroko eremua hartzen du, hots, Asia osoaren laurdena baino gehiago eta Errusiako azaleraren % 77. Bertan 40 milioi pertsona inguru bizi da, Errusiako biztanleriaren % 27.",wiki
"Somaliako errepublika Afrikako ipar-ekialdeko estatua da, eta Afrikako adarrean kokatzen da. 637.657 km karratuko eremua hartzen du, eta, 18.143.378 biztanle ditu gaur egun. Hiri honen hiriburua Muqdisho da. Somaliako alkatea Mohammed Nur da eta presidentea Hassan Sheikh Mohamud.",txiki
"Somalia (somalieraz: Soomaaliya; arabieraz: الصومال‎ aṣ-Ṣūmāl), ofizialki Somaliako Errepublika Federala (somalieraz: Jamhuuriyadda Federaalka Soomaaliya, arabieraz: جمهورية الصومال الفدرالية‎ Jumhūrīyat aṣ-Ṣūmāl al-Fidirālīyah) ipar-ekialdeko Afrikako estatua da, Afrikako Adarrean kokatua. Hego-mendebaldean Kenya du, Etiopia mendebaldean, Djibuti ipar-mendebaldean, Adengo golkoa iparraldean, eta Indiako Ozeanoa ekialdean. 637.657 kilometro koadroko eremua hartzen du, eta 10.816.143 biztanle zituen 2014an Hiriburua Muqdisho da.
Huts egindako estatuen eredutzat hartzen da Somalia, 1990eko hamarkadaren hasieratik ez baitu herrialdeak gutxieneko egonkortasunik aurkitu, alde batetik militar iparramerikarrak eta inguruko herrialdeetakoak –Kenya, Etiopia...– lehenik trantsizioko gobernua eta orain gobernu federala sostengatu nahian, bestetik lekuko leinuetako armada txikiak eta Al-Qaedari edo Estatu Islamiarrari lotutako gerrillariak. Estatu batasuna ere galdu du, zenbait lurraldek independentzia aldarrikatu baitute, atzerriko inongo gobernuk onartu ez dituen arren.",wiki
"Sumatra (indonesieraz Sumatera) Asiako hego-ekialdeko uharte handi bat da, Indiako Ozeanoko uretan kokatuta. 473 605 km²-ko azalera du, munduko seigarren uharterik handiena da, Indonesiako uharterik handiena da. 
2020an, 58 557 211 biztanle zituen (Indonesiako biztanle guztien % 22), eta hiririk handiena Medan zen, 2 109 330 biztanle zituen.",txiki
"Sumatra (indonesieraz: Sumatera) Indonesiako uharterik handiena da, Sondako uharteetako handienetakoa, eta munduko seigarren zabalena, 470.000 kilometro koadroko azalerarekin. Kontuan hartu behar da Borneo eta Ginea Berria uharteak ez direla osorik indonesiarrak. Medan du hiririk handiena (2.109.330 biztanle 2010ean).",wiki
"Tajikistan Asiako erdialdeko estatua da, itsasbazterrik gabea, Sobietar Batasun ohiko errepublika izana. Bere hiriburua Duxanbe da. 8.642.686 biztale zituen herri honek 2019an.",txiki
"Tajikistan(tajikeraz: Тоҷикистон / تاجیکستان / Tojikiston) Asiako erdialdeko estatua da, itsasbazterrik gabea, Sobietar Batasun ohiko errepublika izana. Izenak Tajik-en Herria esan nahi du. Hiriburua Duxanbe da. Beste hiri nagusiak Khojand (Leninabad izana) eta Kuljab dira.
Muga hauek ditu: iparraldean, Kirgizistan; ekialdean, Txina; hegoaldean, Afganistan; mendebaldean eta ipar-mendebaldean, Uzbekistan.",wiki
"Tanzania Ekialdeko Afrikako Estatu bat da. 66 841 900 biztanle inguru bizi dira gaur egun bertan, eta hiriburua Dodoma du, nahiz eta hiri nagusia eta gune ekonomikorik garrantzitsuena Dar es Salaam den. Herrialde honetan hitz egiten diren hizkuntzak swahilia, inglesa eta zenbait tokitan arabiera dira.",txiki
"Tanzania, izen ofiziala Tanzaniako Errepublika Batua (ingelesez: United Republic of Tanzania; swahiliz: Jamhuri ya Muungano wa Tanzania), Ekialdeko Afrikako estatu burujabea da, Afrikako Aintzira Handien eskualdean dagoena. Iparraldean Kenya eta Uganda ditu, Indiako ozeanoa ekialdean, Ruanda, Burundi eta Kongoko Errepublika Demokratikoa mendebaldean, eta Zambia, Malawi eta Mozambike hegoaldean. 947.303 kilometro koadroko eremua hartzen du, eta 55,5 milioi biztanle zituen 2016an. Hiriburua Dodoma da 1974az geroztik, baina Dar es Salaam da hiri nagusia eta gune ekonomikorik garrantzitsuena.",wiki
"Tegucigalpa Hondurasko hiriburua eta hiririk handiena da. Erdialdeko Amerikako hirugarren hiri nagusia da, Guatemala Hiria eta San Salvador ondoren.

1.682. Hiria itsas-mailatik 1.000 metrotan dago eta 1.324.534 biztanle ditu (2011).",txiki
"Tegucigalpa (gaztelaniaz teɣusiˈɣalpa ahoskatua) Hondurasko errepublikako hiriburua eta hiririk handiena da. Halaber, Erdialdeko Amerikako hirugarren hiri nagusia da, Guatemala Hiria eta San Salvador ondoren, 1.682.
725 biztanleekin (2006). Halaber, Francisco Morazán departamenduko hiriburua da.
Hiria itsas-mailatik 1.000 metrotan dago.
1.324.534 biztanle ditu (2011).",wiki
"Toponimia eremu geografiko bateko lekuen izenen forma, jatorria eta etimologia (jatorria) aztertzen dituen adarra da, eta, hedapenez, leku-izen horien multzoa, eta multzo hori jasotzen duen liburua ere.
Toponimiak oso informazio baliagarria ematen digu antzina leku batean zer hizkuntza erabiltzen zuen jakiteko, paisaiak nolakoak ziren jakiteko, herritarren ohiturak zein ziren jakiteko eta abar.
Toponimia onomastika deitzen den zientziaren adar bat da. Onomastikak izen propioak aztertzen ditu, bai pertsonenak, bai lekuenak eta baita bestelako izaki bizidunen izenak ere. Bere aldetik, onomastika hizkuntzalaritzaren adar bat da.",txiki
"Toponimia (grezieratik topos, «leku» + nomos «izen») leku-izenak (toponimoak) aztertzen dituen onomastikaren atala da. Toponimoen jatorriak, esanahiak, erabilerak eta motak aztertzen ditu. Geografia lekuak —hala nola herri, ibai edo mendiak— adierazteko, izendatzeko edo ezagutzeko erabiltzen den hitza edo hitzak dira toponimoak.",wiki
"Toscana Italiako iparraldeko eskualdea da,
Apenino mendiaren eta Tirrenar itsasoaren artean kokaturik dagoena. 22.987Km2-Ko eremua du eta 2015eko uztailean 3.745.547 biztanle zituzten.
Italiako eskualderik handienetakoa da. Toscanako biztanle gehienak Arno ibaiaren hiriburuan, Praton, Pistoian, Pisan eta Livornon. Beste hiri nagusi batzuk Grosseto, Lucca, Massa eta Carrara dira.",txiki
"Toscana Italiako iparraldeko eskualdea da, Apenino mendien eta Tirreniar itsasoaren artean kokaturik dagoena. 22.987 km²-ko eremua du eta 2015eko uztailean 3.745.547 biztanle zituen.
Italiako eskualderik handienetakoa da eta kulturaren eta historiaren aldetik, garrantzitsuenetakoa. Izan ere, Pizkundea izeneko garai emankorrak garapen handia izan zuen Toscanan.
Toscanako biztanle gehienak Arno ibaiaren haranean bizi dira: Arezzon, Sienan, Florentzia hiriburuan, Praton, Pistoian, Pisan eta Livornon. Beste hiri nagusi batzuk Grosseto, Lucca, Massa eta Carrara dira.",wiki
"Tropikoa, gure Lurrari dagokionez, ekuatorearen inguruan, eta, zehazki, ipar hemisferioko Kantzer tropikoaren eta Hego hemisferiko Kaprikornio tropikoaren artean dagoen lurraldea da. Planetako lurralderik beroena da, eguzkiak zuzen-zuzen jotzen duelako. Eskualde honetan, klima beroa eta hezea izaten da nagusiki, eta aldaketa handirik ez da egoten urtaro desberdinen artean.
Dena dela, desberdintasun handiak ere badaude leku batetik bestera. Horrela, adibidez, lurralde tropikalen barruan badira gailurra elurtuta izaten duten mendiak ere (Mauna Kea, Kilimanjaro eta, zati batean, Andeak); baina baita basamortu oso lehorrak ere (Atacama, Sahara edo Australia barnealdeko basamortua, Outback izenez ezaguna).",txiki
"Tropikoa (latinetik, tropĭcus, eta hau greziarretik, τροπικός, bira egiten duela) udako eta neguko solstizioan eguzkiak lurrarekiko elkarzut jotzen duen latitudea da.
Bi dira:

Kantzerko tropikoa: ipar hemisferioan dago 23º26'22""ko latitudean
Kaprikornioko tropikoa hegoaldeko 23º26'22""tan.Bi tropikoen artean dagoen gunea eskualde beroa da, aldaketa handirik gabe urtaroen artean.
Lurreko ekuatoreko latitude horiek (tropikoetakoak) bat datoz Eguzkiaren ekliptikak zeru esferako ekuatorearekin duen okerdura iparraldekoenarekin eta hegoaldekoenarekin. Udako solstizioan (Ipar hemisferioan), ekaineko 21aren inguruan, Eguzkiak okerdura handiena du iparralderantz eta zuzenean Cancer tropikoaren gainean jotzen du. Garai horretan, Eguzkia Gemini konstelazioan dago gaur egun, baina K.a. II. mendean, konstelazioei izena eman zitzaienean, Cancer konstelazioan zegoen, eta horregatik esan zioten Cancer tropikoa. Era berean, neguko solstizioan (Hego hemisferioan), abenduaren 21 inguruan, Eguzkiak zuzenean jotzen du Kaprikornioko tropikoan. Eguzkia garai horretan Sagitario konstelazioaren mugan dago gaur egun, eta ekliptikaren okerdurarik hegoaldekoena du. Orain bi mila urte inguru, ordea, Capricornus konstelazioan azaltzen zen Eguzkia neguko solstizioan, eta horregatik esan zioten Kaprikornioko tropikoa. Lurraren errotazio ardatzak dituen aldaketak kontuan hartuta, Eguzkia Cancer eta Capricornus konstelazioan gutxi gorabehera 24.000 urte barru izango da.",wiki
"Txinako Harresi Handia gizakiok eraikitako egitura handienetako bat da. Antzinako txinatarrek harresia eraiki zuten haien etsaiengandik babesteko. Gaur egun, Txinako ikur bat da eta turista asko erakartzen ditu.
Langileak harresi asko eraikitzen hasi ziren k.a. 600. urte inguruan, Txinako iparraldean eta Mongoliako hegoaldean. Harresi horietako batzuk batak bestearekiko paraleloak ziren. K.a. 200. urtean, txinatarrek harresi horietako batzuk elkartu zituzten harresi luze bat sortzeko. Harrezkero, harresia behin baino gehiagotan handitu eta askotan berreraiki zuten. Gaur egun, harresiak Txinako mendialdean zutik jarraitzen du, eta 8.850 kilometro luze inguru da.

Harresiaren atalak lokatzez, harriz edo adreiluz eraiki zituzten. Harresiaren altuera 5 eta 9 metro artekoa da, eta haren zabalera 5 eta 8 metro artekoa. Zaintza-dorre asko harresia baino garaiagoak dira, eta galtzada bat dago harresiaren goialdean. Harresi nagusiak irekierak ditu, antzinan garrantzitsuak ziren lekuetan, adibidez, harresiak merkataritza bideak zatitzen zituen eremuetan. Irekiera bakoitzak ate bat zuen, eta zaintza-dorre bat gainean.
Txinatarrek 1600. urtearen erdialdean utzi zioten harresia erabiltzeari. Ondorioz, harresia hondatzen hasi zen, baina 1900. urte inguruan haren zati batzuk berreraiki ziren. Harresi Handia gizateriaren ondare izendatu zuen UNESCOk 1987an.

Deutsch
English

Français",txiki
"Txinako Harresi Handia (txinera tradizionalez: 長城; txinera sinplifikatuz: 长城; pinyinez: Cháng Chéng, ""Gotorleku (harresi) Luzea"") txinatar inperioa iparraldeko mongoliar eta mantxuriar nomaden erasoetatik babesteko eraiki ziren harresi multzoa da. Guztira, oso luzea da, 6.400 km inguru ditu eta Koreako mugatik Gobiko basamorturaino luzatzen da, zazpi probintzia zeharkatuz. Batez beste, 6-7 metro garai eta 4-5 metro zabal da.
Antzinako txinatar estatuek hainbat harresi eraiki zituzten K.a. VII. mendearen hasieratik, eta gerora Qin Shi Huang (K.a. 220 - K.a. 206) Txinako lehen enperadoreak tarte hautatuak batu. Atal gutxi geratzen da Qinen harresi hartatik.. Geroago, elkarren segidako dinastia askok mugako harresi zati ugari eraiki eta mantendu zituzten. Harresiaren tarte ezagunenak Ming dinastiak (1368 – 1644) eraiki zituen.
Ustea zabalduta badago ere, Harresi Handia ezin da espaziotik ikusi, eta are gutxiago Ilargitik.
Bere balio arkitektoniko handia, garrantzi historiko eta estrategikoarekin alderatu daiteke soilik. Harresi Handia Gizateriaren Ondare izendatu zuen UNESCOk 1987an.

",wiki
"Uhartedi (edo artxipelagoa) elkarren ondoan dauden uharteen multzoa da; gehienetan, jatorri geologiko bera izaten dute.
Normalean itsaso zabalean kokatuta egoten dira. Uhartedi asko sumendien eraginez sortutakoak dira, baina beste zenbait prozesuk ere badute eraginik, higadurak eta sedimentazioak, adibidez.
Uhartediak ugariak dira munduan, baina gehienak Asiako hego-ekialdean eta Estatu Batuetako ipar-ekialdeko kostaldearen eta Groenlandiaren artean daude.
Euskal Herritik hurbilen dauden uhartedi ezagunenak britainiar uharteak, Kanariar uharteak eta Balear uharteak dira.",txiki
"Uhartedi edo artxipelagoa uharte multzo edo katea da, batzuk besteetatik nahiko hurbil kokatuak. Horregatik, gehienetan jatorri geologiko bera izaten dute.
Normalean itsaso zabalean kokatuta egoten dira. Uhartedien jatorria sumendietan oinarritu ohi da, baina eragina daukate beste zenbait prozesuk ere, higadurak eta sedimentazioak adibidez.
Eremuaren gehiengoa duten uhartedi diren bost estatu handienak Indonesia, Japonia, Filipinak, Zeelanda Berria eta Erresuma Batua dira. Estatu hauei eta uhartediz osatutako gainerako estatuei uharte-estatu esaten zaie.",wiki
"Ulster Irlandako antzinako erresuma bat izan zen, Irlanda uharteko iparraldeak osatzen zuena, eta gaur egun Ipar Irlandari deitzeko erabiltzen den izena ere bada. Ulster Irlanda uhartean dago, baina Erresuma Batuko lurraldeetako bat da, Ingalaterra, Eskozia eta Galesekin batera. 
Ipar Irlandak 2,1 milioi biztanle inguru ditu eta Belfast da hiriburua. Hiri horretan gobernu autonomo bat dago Ipar Irlandarako, baina gauza batzuez bakarrik arduratzen da, batez ere poliziaz. Gainerako erabakiak britainiar gobernuak hartzen ditu Londrestik.
Ipar Irlandako hizkuntzarik zabalduena ingelesa da; irlandera ere hitz egiten da, baina 2001eko errolda baten arabera biztanleen % 10ak besterik ez omen zekien zerbait.",txiki
"Ulster —ingelesez eta eskozieraz— edo Ulaidh —irlanderaz— Irlandako lau probintzia tradizionaletako bat da; Belfast du hiriburua. Beste hirurak honako hauek dira: Leinster (Dublin da hiri handiena), Munster (Cork du hiri handiena) eta Connacht (Galway da hiri handiena).
Ulsterrek ia bi milioi biztanle ditu 24.481 kilometro karratutan. Belfasten, milioi erdi baino gehiago bizi dira. Hurrengo hiri handienak, Derryk, ozta-ozta 100.000 biztanle ditu.
Ulsterko zati bat Ipar Irlanda britainiar lurraldea da; beste zatia, Irlandako Errepublikan dago.",wiki
"Ur kontinentalak kontinenteen lehorreko zatietan (hau da, itsasoetatik aparte) daudenak dira, gehienetan ur gezatakoak dira; atmosferatik datozen prezipitazioetan (euriak, elurra, etab.) dute jatorria eta bi eratakoak izan daitezke:

Lurrazaleko ur kontinentalak: ibai eta aintziretako ura eta glaziarretan eta elur iraunkorretan egoera solidoan gordetako ura.
Lurpeko urak: lurpean pilatutako ura.Ur kontinentalak izendatzeko beste modu bat hidrosfera kontinentala da. Gure planetako hidrosferaren barruan, ur kontinentalek oso ehuneko txikia okupatzen dute, % 2,5 inguru bakarrik.",txiki
"Ur kontinentalak kontinenteetan dauden ur gordailuak dira, hala nola aintzirak, ibaiak, glaziarrak eta lurpeko urak.",wiki
"Uralak Errusiako mendikate bat dira; dena dela, Kazakhstan izeneko herrialderaino iristen dira. Europaren eta Asiaren arteko muga dela esan ohi da; baina kontuan izan beharra dago muga hori artifiziala dela, Europak eta Asiak Eurasia izenaz deitzen den kontinente bakarra osatzen dutelako. 
Nahiko mendikate luzea da, 2.500 km ditu iparraldetik hegoaldera. Mendiak ez dira oso garaiak (garaienak 1.894 m ditu). Oso mendikate zaharra da eta oso higatua dago. Lurreko plaka tektonikoen mugimenduen ondorioz sortu zen, hau da, lurreko plakak bata bestearen aurka bultzaka ari zirelako eta, horrela, antzinako lautadak altxatu eta mendi bilakatu zirelako.
Mendikatearen iparraldea basoz beterik dago. Horren ondorioz, ez da ia inor bizi bertan. Hegoaldeko mendi-hegal eta lur emankorreko haranetan abereak bazkatzen dira.
Bestalde, mendikatean hainbat baliabide aurkitu daitezke (burdin meategiak, adibidez), beraz, oso eskualde garrantzitsua da Errusiarentzat. Mineralen ustiapenaren ondorioz hiri asko sortu dira, besteak beste, Perm eta Ekaterinburg. Dena dela, gaur egun meategiak agortzen ari dira eta eskualdea txirotzen ari da.",txiki
"Uralak edo Ural mendiak (errusieraz: Ура́льские го́ры) Errusiako mendebaldean dagoen mendikatea da. Ohituraz, Europa eta Asia arteko muga izan dira.
Izena bertoko ""ural"" tributik datorkie.",wiki
"Uraren zikloa edo ziklo hidrologikoa urak pasatzen dituen fase desberdinen segida da: 

Lurrunketa: ura lurretik, itsasotik, ibaietatik eta abarretatik lurrundu egiten da beroaren eraginez, eta zerurantz igotzen da. Fase honetan, ur likidoa gas bihurtzen da eta hidrosferatik atmosferara igarotzen da.
Kondentsazioa: lurruna, zerura igo ondoren, hoztu egiten da eta lurruna osatzen duten ur-partikula txikiak elkartzen hasten dira berriro, tanta txikiak osatuz. Hau da, ura gas-egoeratik likido-egoerara itzultzen da.
Prezipitazioa: tanta horiek pisua hartzen dutenean, erori egiten dira lurrerantz, euri moduan edo, hotzaren eraginez, izotz edo elur moduan.Hiru fase horiek zirkularrak dira; hau da, prezipitazioen ondoren, ura berriro lurrera iristen denean, noizbait beroaren eraginez lurrundu egingo da, eta abar. Horregatik deitzen zaio uraren zikloa. Ziklo natural horri esker, ura ez da agortzen; baina, uraren zikloa planeta osoan gertatzen bada ere, ziklo integrala asko aldatzen da leku batetik bestera hainbat faktoreren ondorioz: klima, leku bakoitzeko biztanle kopurua eta ezaugarri soziokulturalak, lurraldeen garapen ekonomikoa, lurraldeko orografia, baliabide hidrikoaren erabilgarritasuna eta abar. Bestalde, munduko populazio guztiek ez dituzte ur-hornidurarako behar diren azpiegiturak, eta, horregatik, ur gezaren erabilera faktore horien guztien araberakoa izaten da. Zoritxarrez, munduko eskualde askotan oso arazo handiak dituzte edateko edo nekazaritzaren edo abeltzaintzaren beharretarako ura eskuragarri eduki ahal izateko. 
Lurreko ur gehiena egoera likidoan egoten da, itsaso eta ozeanoetan, baina baita lurrazpiko ur eta lurrazaleko uretan (ibaiak eta lakuak) ere. Egoera solidoan ere ur asko topa daiteke; adibidez, bi poloetan eta mendiko glaziarretan pilaturiko izotza. Proportziorik txikiena atmosferan egoten da, egoera likidoan, laino moduan, edo gas-egoeran lurrun moduan. Atmosferako ura, ordea, oso garrantzitsua da hidrosferako gune ezberdinetako uren trukea gerta dadin; izan ere, horri esker, ur-gordailu nagusietatik urruti dauden zonalde kontinentaletara irits daiteke.
Gure planetako lurrazalaren hiru laurdenak urez estalita daude, honela banatuta:

% 97 ozeano eta itsasoetan.
% 2 izotzetan.
% 1 ur geza likidoan.",txiki
"Uraren zikloa edo ziklo hidrologikoa urak iragaten dituen faseen segida da: lurretik, itsasotik edo lehorreko ur-bilduetatik lurruntzea, hodei izatera kondentsatzea, prezipitazioa, lurzoruan edo ur-bilduetan pilatzea, eta berriro lurruntzea.Ur-masaren parterik gehiena egoera likidoan egon ohi da. Batez ere itsaso eta ozeanoetan aurki dezakegu egoera honetan, baina baita lur-azpiko ur eta lur-azaleko uretan (ibaiak eta lakuak) ere. Egoera solidoan dagoen ura ere oso esangarria da, bi poloetan eta mendiko glaziarretan pilaturiko izotza, hain zuzen ere. Frakzio txikiena atmosferan agertzen da, egoera likidoan lainoetan moduan, edo gas egoeran ur-lurrin moduan. Atmosferako ur hau, ordea, oso garrantzitsua da hidrosferako gune ezberdineko uren trukea gertatu dadin, gordailu nagusietatik urruti dauden eskualde kontinentaletara ura iritsi dadin ahalbidetzen baitu.
Gure planetaren lurrazalaren hiru laurdenak urez estalirik daude. Ura, ezagutzen dugun konposaturik ugarienetariko bat da eta hiru egoeratan aurki dezakegu Lurrean: solido egoeran (elurra edo izotza), likido egoeran eta gas egoeran (ur-lurrina). Itsaso, ibai, hodei eta euria etengabe aldatzen dira, lurrazaleko ura lurrundu, prezipitazio moduan berriz ere lurrera erori, lurrean iragazi eta abar. Hidrosferako gune ezberdinetako uraren zirkulazio eta kontserbazioari uraren ziklo edo ziklo hidrologiko izena ematen zaio. Erreakzio kimiko gutxi gertatzen diren ziklo biogeokimiko bat da, non ura leku batetik bestera igarotzen den eta egoera fisikoa aldatzen duen.",wiki
"Uren banalerroa aldamenean dauden bi ibai-arroren arteko muga da; batzuetan, mapetan, irudizko lerro bat balitz bezala irudikatzen da, mendien mailarik garaienak lotuz. Banalerro horren bi aldeetako bakoitzari isurialde deitzen zaio, haien alderantz isurtzen baita lurrera erortzen den euri-ura; hau da, euri-ura bi ibai-arroetako baterantz eta hango ibaietarantz isurtzen da, eta horregatik esaten da ura banatu egiten duela irudizko lerro horrek.",txiki
"Euskal Herriko uren banalerroak bi isurialde banatzen dituen uren banalerroa da, hego/ipar banaketa nahiko garbi batekin: Kantauriko isurialdea eta Mediterraneoko isurialdea. Horrek esan nahi du euskal ibaietako batzuk, eta haien arroetako urak, Atlantikoan itsasoratzen direla eta beste batzuk, berriz, Mediterraneoan.
Bizkaia, Gipuzkoa, Lapurdi, Nafarroa Beherea eta Zuberoa osorik geratzen dira Kantauriko isurialdean. Banalerrotik hegoaldera, Arabako eta Nafarroa Garaiko zatirik handienak, baina ez guztiak.
Euskal Herriko uren banalerroa markatzen duten mendikate eta puntu orografiko nagusiak honako hauek dira: Gorobel mendilerroa, Gorbeia, Anboto, Elgeako mendilerroa, Aizkorri, Etzegarate, Aralar, Azpirozko mendatea, Uitzi mendatea, Belate, Saioa mendilerroa, Okoroko mendilerroa, Ibañeta eta Pirinioetako mendiak.
GR-12 natura-ibilbidea banalerrotik doa hain zuzen ere.",wiki
"Urmaela parke eta lorategietako aintzira baina txikiagoa da eta daukan eremua itxita dago. Urmaelaren jatorria naturala edo artifiziala izan daiteke, normalean euriaren bidez edo lur barnean dagoen urarekin betetzen dira baldintza naturaletan. Lorategietan eta parke naturaletan aurki ditzakegu apaingarri moduan, baina parkeen landareak eta belarra ureztatzeko eta bertan landareak eta arrainak hazteko ere balio du. Oihanetan dauden urmaelak zingirak dira, eta itsasertzetan kokatzen direnak padurak.",txiki
"Urmaela, umantzia edo urlotu parke eta lorategietako aintzira baino txikiagoa den ur eremu txiki eta itxia da, jatorri naturala edo artifiziala ukan dezakeena. Normalean euri urek edo lurpeko urek sortua izaten da, baldintza naturaletan. Artifiziala delarik, gehienetan apaingarri gisa erabiltzen da parke eta lorategietan, baina ureztatzea errazteko edo arrainak eta landareak hazteko ere erabil daiteke.
Ingurune oihantsuan dauden urmaelek zingira deritzen biotopoak osatzen dituzte, eta padurak itsasertzean.",wiki
"Volga Europako ibairik luzeena da. Errusiako mendebaldean du sorburua eta Kaspiar itsasoraino iristen da, Errusiako mendebaldetik irten gabe. 3.700 kilometro baino gehiago ditu. Volgak garrantzi handia izan du errusiar herriaren bizitzan; horregatik, Errusian Ama Volga deitzen zaio.
Volga Valdaiko mendixketan jaiotzen da, Moskutik ipar-mendebaldera. Batez ere hegoalderantz isurtzen ditu bere urak, Kaspiar itsasora iritsi arte. Dena dela, hainbat kanal eta ibairen bidez konektatuta dago Itsaso Baltikoarekin, Itsaso Zuriarekin, Azoveko itsasoarekin eta Itsaso Beltzarekin.
Volgak urtzen den elurretik jasotzen du bere uraren % 60 inguru, eta, gainerakoa, lurrazpiko iturrietatik eta euritik. Ibai honek uholde handiak eragiten zituen udaberrian; gaur egun, berriz, presa eta laku artifizial edo urtegi asko eraiki dira ibaiko ura biltzeko; horrela, askoz uholde gutxiago gertatzen dira.
Volga garrantzitsua da Errusiako ekonomiarentzat. Batetik, urtegietako zentral elektrikoek ibaia erabiltzen dute elektrizitatea sortzeko; bestetik, ontzi-garraio handia dago ibai honetan: Volgatik ibiltzen diren ontziek, adibidez, Errusian garraiatutako salgaien erdia baino gehiago garraiatzen dute; azkenik, bidaiari-ontzi askok ere Volga erabiltzen dute garraiobide gisa eta baita turismorako ere.",txiki
"Volga (errusieraz: Волга, tartareraz: İdel edo Sari-su, turkieraz: İdil) mendebaldeko Errusiako ibaia da. Europako handiena da, luzera, emaria eta arroari dagokienez. Valdai muinoetan jaio eta Kaspiar itsasora isurtzen da Astrakhanen. 3.888 km-ko luzera eta 1.380.000 km²-ko arroa ditu.
Errusiako mendebaldea zeharkatzen du, eta nazioko ibaitzat jotzen da herrialde horretan. Izan ere, bertako 20 hiri populatuenetatik 11, tartean Mosku hiriburua, Volgako arroan daude kokatuta. Munduko urtegi handienetako batzuk ere Volgan daude.",wiki
Zingirak edo padurak gehiegizko hezetasuna duten lur eremuak dira. Ur gezaz edo ur gaziz osatuta daude eta landaretzaz inguratuta. Paduren %90-95 ura da.,txiki
"Zingira edo istinga berritzen ez den sakonera gutxiko ur eremua da, non landareak hazten diren. Hezegune eta eremu lehorren arteko transiziotzat jotzen dira. Sarritan zingiretan zohikatza sortu ohi da.
Landaredia da zingiren ezaugarri bereizgarria, urteroko uholdeek bustiriko lurrean haz daitezkeen zuhaitz espezieez osaturiko oihanak ageri baitira bertan. Paduretan ez bezala, zingiretako flora nagusia ez dira landare belarkarak, enbor zurkaradun zuhaitzak baizik.",wiki
"Zirkulu polar antartikoa Lurreko Hego Poloaren inguruko lur-eremua da. Geografiaren arabera esanda, Lurrean bereizten ditugun bost paraleloetako bat da, zehazki latituderik baxuenean dagoena; hego hemisferioan dago, 66°33' hego latitudean.
Paralelo honetan sartzen dira abenduko solstizioan (abenduaren 22 edo 23 inguruan) eguzkiaren argiak 24 ordu jarraian irauten duten puntu guztiak. Beraz, gauerdiko eguzkia ikus dezakegu bertan. Bestalde, ekaineko solstizioan (ekainak 20 edo 21) iluntasunak 24 ordu jarraian irauten du.
Ia Antartika kontinente osoa sartzen da zirkulu honen barruan.",txiki
"Zirkulu polar antartikoa munduko bost paralelo nagusienetakoa da, zehazki 66º 33' 38"" Hego latitudean dagoena. Paralelotik hegoaldera jotzen badugu, Antartikarekin topatuko dugu; aldiz, iparralderantz jotzen badugu, Hegoaldeko ingurune natural epelera helduko gara.
Zirkulu antartikoak eguneko eguzki izpien muga egiten du neguko solstizioan eta udako solstizioan aldiz, gaueko eguzki izpien muga.
Antartika izeneko kontinentea ia zirkulu polar antartikoaren barruan dago. Honek kontinentea mendebaldetik ekialdera zeharkatzen du: Penintsula antartikoaren iparraldetik, Ekialdeko Antartikan Enderby, Wilkes eta Adelia lurraldetatik eta Balleny uharteen artetik.",wiki
"Zirkulu polar artikoa Lurreko Ipar Poloaren inguruko lur-eremua da. Geografiaren arabera esanda, Lurrean bereizten ditugun bost paraleloetako bat da, zehazki latituderik altuenean dagoena; ipar hemisferioan dago, 66.5° Ipar latitudean.
Zirkulu Polar Artikoak hainbat herrialde zeharkatzen ditu: Norvegia, Suedia, Finlandia, Errusia, Kanada, Groenlandia eta Ameriketako Estatu Batuetako Alaska estatua. 
Latitude zirkulu horren gainetik badago oraindik ere ipar hemisferioan bizi den jendea, eta leku askotan oraindik ere landare ezberdin asko daude, baita zuhaitzak ere. Beste eremu batzuk, Groenlandia esaterako, elurrez eta izotzez estalita daude urte osoan.",txiki
"Zirkulu polar artikoa munduko bost paralelo nagusietakoa da, zehazki 66º 33' 38"" Ipar latitudean dagoena. Paralelotik iparraldera jotzen badugu, Artikoa topatuko dugu; aldiz, hegoalderantz jotzen badugu, Iparraldeko ingurune natural epelera helduko gara.
Zirkulu artikoak eguneko eguzki izpien muga egiten du udako solstizioan eta neguko solstizioan, aldiz, gaueko eguzki izpien muga. Beraz, udan, paralelotik goragoko lurraldeetan 24 orduko eguzkia dago eta neguan, 24 orduko iluntasuna.",wiki
"Abortua gertatzen da haurdunaldia eteten denean, hau da, umekia hiltzen denean eta amaren utero edo umetokitik kanporatzen denean. Abortua berez gerta daiteke, eta nahita ere bai; berez gertatzen denean, ume-galtze edo hilaurtze ere deitzen zaio euskaraz. Nahita eragindagoa ere izan daiteke, guraso biologikoek erabakitzen badute haurdunaldiarekin ez jarraitzea.",txiki
"Abortua (latinez abortus edo aborsus) umekia umetokitik ateraz haurdunaldia etetea da, kausa edo ondorioa umekiaren heriotza izanik. Abortua berezkoa (umegaltze eta hilaurtze izenez ere ezaguna) edo nahita eragindakoa (ume-galaraztea) izan daiteke. Umeki abortatuari hilaurra deritzo. Munduan gutxi gorabehera 42 milioi abortu eragiten dituzte nahita urtero; horietatik 20 milioi, seguruak ez diren baldintzetan.",wiki
"Adierazpen askatasuna, norberaren askatasuna eta komunitate baten askatasuna bermatzen duen printzipioa da. Printzipio honek norberaren edo komunitatearen iritziak eta ideiak askatasunez azaldu ahal izatea ziurtatzen du.
Adierazpen askatasuna eskubide bat moduan ezagutzen da Giza Eskubideen Aldarrikapen Unibertsalean. Bertako 19. artikuluan, zehazten da “guztiok dugula iritzia emateko eskubidea momentuan edo ostean arazorik izan gabe”. Gainera, eskubide honek baita ere bermatzen digu edozein motako informazioa bilatzeko, jasotzeko edota zabaltzeko aukera daukagula; bai idatziz, bai ahoz, bai arte modura etab. Baina hitzaren askatasuna ez da absolutua, horregatik, ezin ditugu adierazpen askatasun modura hartu hurrengoak: gezurrak, bakoitzaren pribatasuna, konfideltasunak eta segurtasun publikoa; adibidez.",txiki
"Adierazpen askatasuna pentsamendu, ideia eta iritziak, ahoz, idatziz edo beste era batera adierazi eta hedatzeko askatasunari deritzo eta honako hau da babesten duena:

Iritzi politiko, zientifiko, historiko, moral edo erlijioso oro.
Ahozko eta idatzizko hitzen bidez adierazteko modu oro, zeinu-mintzaira, irudiak eta objektu artistikoak.
Hedabideak (liburuak, egunkariak, liburuxkak, kartelak, pankartak, jantziak, alegatu judizialak, ikus-entzunezkoak, elektronikoak edo Internet, modu guztietan).
Pertsonen intereseko ideia edo iritzi oro, honako hauei dagokienez: pentsamendu politikoa, gai propioak eta publikoak, giza eskubideak, kazetaritza, adierazpen kultural eta artistikoa, irakaskuntza eta pentsamendu erlijiosoa, publizitate komertziala eta oso iraingarriak izan daitezkeen adierazpenak barne.Eskubide hori Giza Eskubideen Aldarrikapen Unibertsalaz (GEAU) gain, herrialde gehienetako konstituzioek ere jaso dute. GEAUko 19. artikuluak dioenez,  “Gizabanako guztiek dute iritzi -eta adierazpen askatasuna. Eskubide horrek barne hartzen du erlijioa eta sinismena aldatzeko askatasuna eta bakoitzaren iritziengatik inork ez gogaitzeko eskubidea, ikerketak egitekoa eta informazioa eta iritziak mugarik gabe eta nolanahiko adierazpidez jaso eta zabaltzekoa.” Gainera, Eskubide Zibil eta Politikoen Nazioarteko Itunaren 19.3 artikuluan jasotzen da “eskubide horren egikaritzak eginbehar eta ardura bereziak” eskatzen dituela eta “Ondorenez, eskubide horren egikaritzak murrizketa batzuk izan ditzake; aitzitik, legeak esanbidez finkatu beharko ditu horiek eta halakoak beharrezkoak izan beharko dira: a) Enparauen eskubideak nahiz izen ona errespetatzea ziurtatzeko; b) Segurtasun nazionala edo ordena publikoa babesteko edo osasun nahiz moral publikoak babesteko.”
Beraz, adierazpen askatasuna ez da guztiz absolutua eta ezarri ohi zaizkion muga arruntenak difamazio, kalumnia, lizunkeria, pornografia, sedizio, informazio sailkatu, egile eskubideen urraketa, sekretu komertzial, elikagaien etiketa, konfidentzialtasun-akordio, pribatutasunerako eskubide, segurtasun publiko eta zinaustearekin daude lotuta.",wiki
"Ahizpatasun hitzak emakumeen arteko elkartasuna adierazten du, genero-desberdinkeria ezabatzeko borrokan, batez ere; hau da, matxismotik datorren indarkeriari edo diskriminazioari eta kultura patriarkalari aurre egiteko borrokan. Gure gizarteko kultura patriarkalak esan nahi du jakintzat jotzen dela gizonaren gehiagotasuna emakumearen aldean eta gizarteak berak gizonak bultzatzen dituela kargu sozial eta politiko garrantzitsuak betetzeko orduan. Horregatik, emakumea etxeko lanez edo maila baxuagoko lanez arduratu da denbora luzez. Betidanik zailagoa izan da emakumeentzat maila altuko lanpostuak lortzea, eta gutxiago ordaindu izan zaie.
Ahizpatasuna borroka feministaren bidez adierazten da, bizitza soziopolitikoaren arlo guztietan emakumeen eta gizonen arteko berdintasuna lortzeko. Berdintasun horretara iritsi ahal izateko, emakume askok indarrak batzen dituzte. «Feminismoaren bigarren olatuaz» (1960-1980) geroztik, ahizpatasuna edozein klase, etnia, erlijio, orientazio sexual edo nazionalitatetako emakumeen arteko lotura gisa ulertzen da, genero-irizpidea beste guztien aurretik jarriz.
Ahizpatasunaren oinarrian dagoen ideia zera da: genero-diskriminazioari aurre egiteko, ezinbestekoa dela emakumeak batzea eta batak bestea babestea, egitura soziala aldatzeko gai izango den ekintza politiko bat sortzeko. Emakumeen arteko ahizpatasun-loturarik gabe, sexuen arteko berdintasunaren aldeko borrokak hutsuneak izango lituzke.
Ahizpatasuna emakumeen eguneroko bizitzan ere gauzatu daiteke; adibidez, beste emakumeei lagunduz beren helburuak bete ditzaten, beste emakumeen lorpenak ospatuz, ulertuz emakume guztiek ez dituztela sentimendu eta emozio berdinak... Ahizpatasuna desberdintasunak ulertu eta onartzea da, emakume bakoitzak gainontzeko emakumeak zaintzea, eta haiekin atsegina eta eskuzabala izatea.
Ahizpatasuna erakutsi daiteke, adibidez, gainontzeko emakumeekin ez lehiatuz, lagunduz haien gorputzekin ondo senti daitezen eta seme-alabak feminismoan eta genero-berdintasunean heziz.",txiki
"Feminismoan, ahizpatasuna edo sororitatea emakumeen arteko elkartasun lotura da. Sexu-diskriminazioa bizi den testuinguruetan emakumeen arteko elkartasunari erreferentzia egiteko erabiltzen den neologismoa da.",wiki
"Alkatea (edo, Iparraldean, auzapeza) hiri edo udalerri bateko udala zuzentzen duen pertsona da. Herrialde edo lurralde bakoitzeko legeek zehazten dute zer egin dezakeen alkate batek eta nola aukeratzen den. Zenbait herrialdetan, alkatea zuzenean aukeratzen dute hiritarrek, alkate izan nahi duten hainbat pertsonaren artean. Alkate izan nahi duten pertsona horiek hautagaiak dira. Beste herrialde batzuetan, berriz, herritarrek aukeratzen dituzte zinegotziak, eta zinegotzi horiek erabakitzen dute haietako zein izango den alkate. Kasu horretan ere, hautagai bat baino gehiago egoten da, eta alkate kargua boto gehien duenak hartzen du. Beste herrialde batzuetan, herrialdeko gobernuak erabakitzen du hiri bakoitzeko alkatea nor izango den.",txiki
"Alkate (Heg.) edo auzapeza (Ipar.) –(Zub.) aüzapeza– udal-gobernuan kargu publiko gorena duen pertsona da. Horretaz gain, kargu honi endore, udalburu edo mera (frantsesez: maire) ere esaten zaio.
Sistema askotan, Euskal Herrian barne, alkatea hauteskunde bidez hautatzen den politikaria da. Munduan zehar askotariko lege eta ohiturak daude, alkatearen eskumenak eta erantzukizunak zehazteko.",wiki
"Anarkismoa mugimendu filosofiko eta politiko bat da, gizakiari ezarritako aginte eta hierarkia mota guztien aurka dagoena. Adibidez, anarkismoak dio gobernua eta estatua kaltegarriak direla eta ez direla beharrezkoak. Pertsonen arteko harremanetan ere, anarkisten iritziz inork ezin du beste inor behartu ezer egitera. Aginterik eta hierarkiarik gabeko egoerari anarkia deitzen zaio.
""Anarkia"" grezierako αναααρاα hitzetik dator, eta ""gobernurik eza"" esan nahi du. Hizkera arruntean, askotan, kaosa edo nahaste-borrastea esateko erabiltzen da anarkia hitza. Anarkistek, ordea, ez dute kaosik nahi izaten. Aitzitik, haien sinesteen arabera, ""anarkia"" hori pertsonen arteko harreman-modu bat besterik ez da; behin ezarrita, harreman horiek berez funtzionatzen dutela uste dute. Anarkistek, hori bai, antolaketa estatalak eta antzeko erakundeak ezabatu nahi dituzte.
Anarkismoaren oinarririk garrantzitsuenak askatasun indibiduala, borondatezko elkar-hartzea eta estatu-antolaketaren aurkako jarrera daude. Dena dela, alde handiak egon dira pentsalari anarkisten artean; adibidez, batzuek anarkia lortzeko indarkeria behar dela diote, baina beste batzuek ez; ekonomia-motarik onenari buruzko desadostasunak ere badaude; baita teknologiaren eta hierarkiaren arteko harremanari buruz, berdintasunaren ideiari buruz, eta antolaketa-motaren baten beharrari buruz ere. ""Aginpide"" kontzeptuaren inguruko jarrera desberdinak ere badaude: anarkista batzuk ez daude aginpide-mota guztien aurka, bai bai indarrean oinarritutako kontrolaren aurka.",txiki
"Anarkismoa agintea, hierarkia eta aginpidez diharduten erakundeak, estatua bereziki, ukatu eta anarkia, akrazia eta banakoaren erabateko askatasuna aldezten duen filosofia eta praktika politikoa da. Korronte zenbait daude anarkismoaren baitan, hala nola komunismo libertarioa, anarkosindikalismoa, sozialismo libertarioa, anarkokapitalismoa, kristau anarkismoa eta matxinada-anarkismoa.",wiki
"Anne Franken egunkaria neskatxa judu batek 1942 eta 1944 artean idatzitako egunkari pertsonala da. Bigarren Mundu Gerran alemaniarrek Herbehereak okupatzean Annek eta bere familiak ezkutuan igarotako bi urteak kontatzen ditu. Liburua 1947. urtean argitaratu zen, Anne kontzentrazio-esparru batean hil eta handik bi urtera, eta gerrako literaturako klasiko bat bihurtu zen. 
Bi urte horietan, Annek zintzo-zintzo idatzi zuen bere egunerokoa. Lagun bat zen harentzat eta “Kitty maitea” deitzen zion. Bai egunkarian eta baita ondoren idatzitako koadernoetan ere, Annek bere familiak eta beste lau pertsonak naziengandik ezkutatzeko erabiltzen zuten gordelekuan bizitakoa kontatzen du. Eztabaidak sortzen ziren etxean ezkutatutakoen artean, gelen estutasunagatik eta janari urriagatik. Gainera, harrapatuak izateko kezka zuten une oro. Hala ere, testu askok nerabezaroko arazo ohikoenekin zerikusia dute: haren ahizpa Margotekiko jeloskortasuna, gainontzekoekin izandako arazoak, bereziki haren amarekin, haren gorputzaren garapena eta etorkizunerako itxaropenak, kazetari edo idazle izan nahi baitzuen. Egunkaria idazteaz gain, Annek hainbat kontakizun labur idatzi zituen eta beste obra batzuetatik hartutako “esaldi ederren” zerrenda bat ere bai. 
Annek jakin zuen Herbehereetako kazeta batek asmoz zuela jendeak zituen Gerra-garaiko esperientziei buruzko dokumentuak biltzeko asmoa zuela; orduan, Anne bere egunkaria lantzen hasi zen Het Achterhuis (""Etxostea"") izenburupeko eleberria argitaratu ahal izateko. Goitizenak erabili zituen etxean bizi ziren guztientzat eta haren buruari Anne Robin izena jarri zion.
Anneren azken oharra 1944ko abuztuaren 1ean idatzitakoa da. Handik hiru egunera, Gestapo izeneko polizia alemanak gordelekua deskubritu zuen, holandar informatzaileen pista bat jaso ondoren ziurrenik. Ezkutatutako guztiak atxilotu zituzten; irailean, Anne eta bere familia Auschwitzera bidali zituzten, baina Anne eta Margot Bergen-Belsenera lekualdatu zituzten hurrengo hilabetean. 1945ean hil ziren Anne, ama eta ahizpa. 
Etxean ezkutatu ziren zortzi pertsonetatik, Otto Frank, Anneren aita, izan zen gerratik bizirik atera zen bakarra. Amsterdamera itzuli zen geroago eta lagun batek gorde zizkion dokumentu batzuk eskuratu zituen. Dokumentu horien artean, Anneren egunkaria berreskuratu zuen, nahiz eta koaderno batzuk falta, bereziki 1943ko gehienak. Anneren argitaratzeko ametsa betetzeko, Otto idatziak sailkatzen hasi zen. Karratu gorri eta zuriko jatorrizko egunkariari “A” bertsioa deitu zioten; Anneren berrikusitako oharrak, orri solteetan idatziak, “B” bertsioa. Azkenik, Ottok bildu zuen egunkaria “C” bertsioa izan zen; bertan, gutxi gora behera alabaren idatzien % 30 utzi zuen alde batera. Kendutako testuaren zati handi bat sexuarekin edo amarekin izandako zailtasunei buruzkoa zen. 
Ottok editorerik aurkitu ez zuenez, Jan Romein historialariak jaso zuen. Hain harrituta geratu zen, non 1947an, Het Parool egunkariko lehen orrialdean artikulu bat idatzi baitzuen Anneren egunerokoari buruz. Horrek sortu zuen interesaren ondorioz, 1947ko ekainaren 25ean argitaratu zen liburua eta berehala bihurtu zen best seller Herbeheretan. Gaur egun, 70 hizkuntza baino gehiagotara itzulita dago eta antzerkirako eta zinerako egokitua ere izan da. Irabazi guztiak, Anneren omenez sortutako fundazio batera bideratu ziren. 1995ean, Otto hil eta handik 15 urtera, egunkariaren bertsio berri bat itzuli zen ingelesera. Aurretik alboratua izan zen materiala zuen barruan.  
Zorroztasunez, umorez eta adimenez idatzitako egunkari honek Holokaustoaren lekukotza baten gisara eta historia hunkigarri baten berri ematen digu. Askorentzat, inspirazio eta esperantza iturri ere izan zen liburua. Halako ezbeharren erdian, Annek hunkiturik idatzi zuen, ""Hala ere, jendea benetan bihotz onekoa dela uste dut"".
Euskaraz, 2005ean argitaratu zen Anne Franken egunkaria izenburuaz, Josu Zabaletak itzulita, Erein argitaletxearen eskutik. Lehenago, Egan argitaletxeak egunkariaren zati bat argitaratu zuen 1962an, Mari Karmen Garmendiaren itzulpenarekin.",txiki
"Anne Franken egunkaria (nederlanderazko jatorrizkoan Het Achterhuis, «etxostea») Anne Frank (Annelies Marie) neskatxak 1942ko ekainaren 12tik 1944ko abuztuaren 1 arte idatzitako egunkaria da.
Bere familiarekin eta beste judu batzuekin batera, Amsterdameko biltegi batzuen ganbaran ezkutatuta bizi izan zen, naziek Herbehereak okupatuta izan zen aldian. Anne Frankek, hamahiru urterekin, Kitty deitu zuen bere egunkarian, taldearen bizitza kontatzen du. Anneren aita Otto Franken enpresako zenbait langilek lagunduta, bi urte baino gehiagoz egon ziren achterhuisean («etxearen atzeko aldea», nederlanderaz), azkenik salatuak izan ziren arte. Annek egunkari bat idatzi zuen 1942ko ekainaren 12tik 1944ko abuztuaren 1 arte, hau da, etxe atzealde hartan ezkutaturikoak tradituak izan baino hiru egun lehenago arte. Margot Frankek ere idatzi zuen egunkari bat, baina sekula ez da beste egunkari horren arrastorik aurkitu.
Anne Franken egunkaria euskaratua dago (itzultzailea: Josu Zabaleta), eta Erein argitaletxeak 2005ean argitaratua.",wiki
"Antisemitismoa juduekiko etsaitasuna da. Juduak judaismo izeneko erlijioa praktikatzen duten pertsonak dira. Antisemitek uste dute juduak gaiztoak direla. Antisemita batzuek soilik iritzi txarra daukate juduei buruz, baina beste batzuek, berriz, hil behar direla uste dute, hori iritzi kriminala da.
Antisemitismo terminoa “semita” hitzetik dator. Bibliaren arabera, Noek hiru seme izan zituen; Sem, hiruetako bat, juduen aitzindaria omen da.
Hizkuntzalaritza arloan, hizkuntzez arduratzen den zientzian alegia, “semitiko” terminoa hainbat hizkuntza izendatzeko erabiltzen da: besteak beste, juduen hebreera, eta baita arabiera ere. Bestalde, “anti” grezieratik dator eta “aurka” esan nahi du. Beraz, ""antisemita"" hitzak semiten aurka esan nahi du.
Juduen kontrako jarrera hori aspalditik dator, ez da gauza berria. Europan, kristau askorentzat, juduek ez zuten kristauen Jainkoa onartzen, eta beren fede edo erlijioari eutsi nahi zioten. Erdi Aroan, juduei gezur asko leporatzen zizkieten; adibidez, putzuak pozoitzen zituztela edota kristauen ume txikiak bahitu eta hiltzen zituztela. Horregatik, Europako historian judu asko hil zituzten; Espainian, XV.mendean kanpora bota zituzten eta biztanle judu guztiek beste herrialde batzuetara emigratu behar izan zuten. Gainera, hainbat hiritan auzo itxietan bizitzera behartuta zeuden (Ghetto izenez ezagutzen direnak) eta ezin zituzten lan asko egin.
Geroago, XIX. eta XX. mendeen artean, juduen kontra egoteko beste arrazoi bat gehitu zen. Pertsona batzuek esaten zuten juduak arraza ezberdina eta arriskutsua zela; mundu osoa kontrolatu nahi zutelako, adibidez. Honelako jarrera arrazagatiko antisemitismoa da, hau da, arrazismoa. Adolf Hitler buruzagi nazia antisemita izan zen. Naziek Alemania gobernatu zuten 1933 eta 1945 bitartean, eta ideologia antisemita zuten: hasieran judu alemanak gaizki tratatu eta gero Europa osoko 6 milioi judu erail zituen. Gaur egun Holokausto izenez ezagutzen den krimena da.
Zoritxarrez, antisemitismoa oraindik bizirik dago.

Deutsch

Français",txiki
"Antisemitismoa juduen aurkako aurreiritzi, etsaitasun edo diskriminazioa da, juduak erlijio-, etnia-, nahiz arraza-talde gisa ulerturik. Antisemitismoak hainbat forma hartzen ditu eta hartu ditu historian zehar, gizabanakoen gorrotoa eta erakundeetatik ezarritako jazarpena eta bereizkeria barne. Antisemitismoa arrazakeria mota bat da.Semita hitzak antisemitismoa «semita» guztien aurka zuzentzen dela ematen du, adibidez, arabiarrak, asiriarrak eta aramearrak. Termino hau, berez, hizkuntzalaritzatik hartutako adigaia da eta Arabiako penintsulatik datozen hizkuntzak izendatzeko erabiltzen da: arabiera, hebreera, feniziera, aramera, amharera, eta beste. Honen eraginez, hizkuntza hauetan mintzo diren giza-taldeak «herri semitak» moduan sailkatuak izan dira, juduak horien adar bat izanik. Hala ere, gaur egun termino hau zaharkitua dago eta ez da erabiltzen hizkuntzalaritzatik kanpo.Dena dela, Antisemitismus («antisemitismo») hitz konposatua 1879an erabili zen lehen aldiz Alemanian, Judenhass («judu-gorrotoa») ordezkatzeko itxura zientifikoko termino gisa, eta hauxe da ordutik hona izan duen erabilera.",wiki
"Auzoa edo auzunea hiri edo herri bateko zati bat da. Auzoek ezaugarri bereziren bat izaten dute: garai berean eraikitako etxadi multzo bat izan daiteke, adibidez; edota hiri edo herri bateko jatorrizko gunea. Batzuetan, ezaugarri arkitektoniko antzekoak izaten dituzte. Gainera, esan daiteke halako nortasun berezi bat ere izaten dutela. Askotan, hiri handienetan batez ere, auzoek auzokideen batzarrak izaten dituzte, auzoko arazoez arduratzeko. Gure artean, bestalde, auzo bakoitzak bere jaiak ospatzen ditu askotan.",txiki
"Auzoa, auzunea edo etxadia hiri bat edo hiri barruti bat banatzen den zati bakoitza da. Auzoaren jatorria administrazio-erabaki bat izan daiteke (eta, orduan, barruti baten baliokide da), erabaki urbanistiko bat, edo elkarrekin bizitzeak ondoko auzoarekin sortzen duen etsaitasuna.",wiki
"Bakezaletasuna gerraren eta, oro har, indarkeriaren aurkako pentsamoldea da. Edozein arrazoirengatik gerraren eta indarkeriaren aurka daudenei bakezale deitzen zaie.
Gerrak beti egon dira historian. Mundu guztiko jendeak nahi izaten du bakea, baina zaila da lortzea. XIX. mendetik aurrera, pertsona-talde batzuk mugimenduak antolatzen hasi ziren, bakearen ametsa errealitate bihurtzeko.
Bakearen aldeko mugimenduak hasi aurretik, bazeuden erlijio-talde batzuk gerraren kontra. Adibidez, budistek uste dute biolentzia oro gaizki dagoela. Kristau asko ere bakezaleak dira.
Bakearen aldeko lehen mugimendu ez-erlijiosoa Estatu Batuetan hasi zen, 1815ean. XIX. mendearen amaieran, mundu osoko hainbat jende hasi zen bakearen aldeko taldeak antolatzen. Besteak beste, Lehen Mundu Gerrako izugarrikeriek jendea mugimendu bakezaleen alde jartzera eraman zuen, baita gobernu asko ere. Berrogeita bi herrialdek Nazioen Liga sortu zuten 1920an, munduan bakea mantentzeko. Bigarren Mundu Gerraren ostean, Nazio Batuen Erakundeak ordezkatu zuen Liga.
Etsaiek eraso egin eta herritarrak hiltzen direnean, bakearen aldeko mugimenduek indarra galtzen dute sarri. Adibidez, Bigarren Mundu Gerra hasi zenean, Estatu Batuetan jende askok ez zuen nahi beren herrialdeak parte hartzerik. Alabaina, japoniarrek 1941ean Pearl Harborri eraso egin ondoren, estatubatuar gehienek borrokatu egin nahi zuten.
Onarpenik ez duten gerretan ere, hiritar askok bakearen aldeko mugimenduak kritikatu egiten dituzte batzuetan. Adibidez, 60ko hamarkadan mundu osoko gazteek bakearen aldeko mugimendu bat sortu zuten Vietnamgo gerra geldiarazteko. Hala ere, estatubatuar askok sentitu zuten manifestariak haien beren herrialdearekiko desleialak izaten ari zirela. Edo, geroago, 2003an, estatubatuar asko ez zeuden ados Iraken Estatu Batuek gidatutako gerra geldiarazi nahi zuen bake-mugimenduarekin.
Alabaina, XX. mendearen amaieran eta XXI. mendearen hasieran herrialde gehienak bat etorri ziren bakea helburu garrantzitsua zela. Gobernu askok erabaki zuten arma nuklearren metaketa mugatzea. Terrorismoaren aurka borrokatzeko moduak ere bilatu zituzten, hura ere beste mehatxu bat baita bakearentzat.",txiki
"Bakezaletasuna edo pazifismoa bakea sustatu eta gerra eta indarkeriaren erabilera gaitzetsi eta ukatzen duen ideologia eta ekintza da. Bakezaletasunez jokatzen duten eta horren alde dauden pertsonei bakezale edo pazifista deritze. Gatazkak eta injustiziak gainditzeko elkarrizketa, diplomazia, desobedientzia zibila, boikota eta beste protesta modu baketsuak proposatzen ditu. Mohandas Karamchand Gandhi jo ohi da bakezaletasunaren eredu eta ikurtzat.",wiki
"Bankua dirua maileguz eman eta hartzen duen enpresa bat da. Maileguz hartzen duen dirua bezeroek bankuan utzitako dirua da; bezeroek beren aurrezkiak bankuan uzten dituzte segurtasunagatik eta interesen truke (bankuek bezeroei dirua ordaintzen diete dirua bankuan uzteagatik). Bestalde, bankuek dirua mailegatzen diete behar duten bezeroei, eta bezero hauek interes bat ordaindu behar izaten diote bankuari mailegu horren truke (dirua erosteagatik ordainduko balute bezala da, hasieran mailegatutako diru guztia itzultzen duten bitartean ordaintzen dutena, hilero egindako ordainketa txikietan). Bankuek dirua irabazten dute mailegu-eskatzaileei kobratzen dizkieten interesak  handiagoak direlako bankuan aurrezkiak utzi dituzten bezeroei ordaintzen dizkietenak baino. 
Gaur egun, bankuek beste gauza asko ere egiten dituzte: batzuek aseguruak saltzen dituzte, zergekin laguntzen dute eta hainbat inbertsio kudeatzen dituzte (akzio eta bonuetako inbertsioak, adibidez). Banku askok kreditu-txartelak ematen dituzte, eta hilero fakturak bidaltzen dizkiete txartel horiek erabiltzen dituztenei, ordaintzeko. Bankuek kutxazain automatikoak ere badituzte. Bezeroek beren banku-kontuetatik dirua ateratzeko edo haietara dirua sartzeko erabili ditzakete kutxazain automatikoak.",txiki
"Banku bat mailegu jarduerak eta diru jasotze jarduerak burutzen dituen finantza-erakunde bat da, eta bere funtzio nagusia dirua kudeatzea da. Bankuen erabiltzaileak pertsona fisiko eta juridikoak dira eta hauek bankuetako kontuetan dirua gordetzen dute eta batzuetan gerta liteke haien aldeko interesak ematea.
Bestalde, zenbait bezerok maileguak eskatzen dituzte eta mailegua jasotzean, honen interesak ordaindu behar dizkiote bankuari. Izan ere, bankuen helburu nagusietako bat finantza bitartekari gisa egiten dituzten eragiketetatik errentagarritasuna lortzea da.",wiki
"Basogintza basoetako baliabideen aprobetxamendu ekonomikoa bilatzen duen jarduera da. Basoetako zuhaitzetatik egurra, erretxina, kortxoa eta kautxua lor daitezke, beste produktu batzuez gain. Hala ere, baliabiderik garrantzitsuena zura da, papera egiteko, eraikuntzarako, altzarien industriarako edo era askotako gaiak lortzeko.
Zura eskuratzeko jarduera klimako baldintzen mende dago. Izan ere, baso tropikal hezeetan eta baso epeletan lortzen da zur gehiena, batez ere zur preziatuenen kasuan. Zuraren ekoizpena hazkunde azkarreko espezieen hedapenagatik handitu da, baina gaur egungo arazo handienetako bat kontrolik gabeko espezieek eta suteek, euri azidoak eta basoetako gaixotasunek eragindako basogabetzeak dira.
Basogintza modernoak nekazaritzaren prozedura berberak erabiltzen ditu, makineria oso espezializatua erabiliz, haziak aukeratuz, lurrak basoberritzeko prestatuz, ongarriak erabiliz, izurriteak kontrolatuz eta ustiapen oso mekanizatua eginez.
Basogintza modu jasangarrian ustiatzen den lekuetan, zuhaitzak moztu ondoren, basoa berritu egiten da, zuhaitz berriak landatuz. Planetako leku batzuetan, ordea, jarduera ekonomiko honen eraginez baso-eremu handiak galtzen ari dira, zuhaitz berriak landatu beharrean lurra nekazaritzarako edo abeltzaintzarako erabiltzen delako; hori ari da gertatzen, adibidez, Amazoniako leku askotan, bai eta Asiako hego-ekialdean ere.

Français",txiki
"Basogintza basoak ustiatu eta kudeatzearen jarduera da. Basoetatik gizakiak ateratzen duen baliabide nagusia zura da, baina beste zenbait lehengai ere erauzten ditu basoetatik, hala nola erretxina eta kortxoa. Lehengai horiek gizakiak funtsezkoak ditu beste industria batzuetarako, hala nola papergintzarako, altzarigintzarako eta eraikuntzarako. Ekonomia eta ekologia uztartzen dituen jarduera bat da. Izan ere, gaur egun, basoko baliabideak ahalik eta modu eraginkorrenean ustiatzea du xede, baina basoko ekologia eta bioaniztasuna errespetatuz. Hala ere, historian osoan eta gaur egun ere, basoen gehiegizko ustiapenak basoa nagusi zen lurralde anitz birrindu ditu, eta arazo ekologiko larriak sortu.",wiki
"Beganismoa animalia-jatorriko elikagaiak jatea eta animaliak gizakiaren onurarako erabiltzea ontzat hartzen ez duen pentsamendu eta bizimoldea da. Pentsamendu edo bizimolde hori dutenei begano deitzen zaie.
Beganoek ez dute animalia-jatorriko elikagairik jaten, ez haragirik, ez arrautzarik, ez eta esnekirik (esnea, gazta eta jogurtak) ere, abididez. Dieta beganoari dieta begetariano zorrotza deitzen zaio batzuetan. Begano batzuek eztirik ere ez dute jaten. 
Janariaz gain, begano asko animalia-jatorriko beste produkturik ere ez erabiltzen saiatzen dira, larrua, artilea, lumak, hezurrak edo perlak, adibidez. Animaliekin probatu diren produktuak ere ez dituzte erosten edo erabiltzen. Animalien ongizatean eta eskubideetan sinesten dutelako egiten dute hau guztia.
Beganoek frutak, barazkiak, lekaleak, zerealak, fruitu lehorrak eta haziak jaten dituzte, eta baita hauekin guztiekin egindako jakiak ere, gozoki beganoak, gazta beganoa eta opil beganoak, adibidez.
""Begano"" hitza Donald Watsonek sortu zuen 1944ean, Erresuma Batuko Elkarte Beganoa sortu zutenean.",txiki
"Beganismoa animaliarenganako errespetuan oinarritutako bizimodua eta filosofia da, Ingalaterran 1944an sortua. Beganismoak antropozentrismoa (hau da, gizakia ororen gainetik jartzea) arbuiatzen du. Aitzitik, animalien eskubideen alde egiten du, baina betiere animalien esplotazioaren beraren kontra, ez baita mugatzen haien bizi baldintzak hobetzeko aldarrikatzera.
Hori dela eta, zuzenean edo zeharka animaliak esplotatzen dituzten jardueretan ezin dute parte hartu beganoek, eta, beraz, animaliengan jatorria duen produkturik ez dute kontsumitzen:

Elikadura: begano gehienak barazkijale zorrotzak dira (%100ean barazkijale). Horren barruan animaliengan jatorria duten produktuak (arrautzak, esnekiak...) daude.
Janzkera: animaliengan jatorria duten ehunak arbuiatzen dituzte.
Animaliengan testatutako produktuak: saiatzen da produktu hauek baztertzen.
Aisialdia: ez dira animaliak erabiltzen dituzten ikuskizunetara joaten.",wiki
"Begetarianismoa animalia-haragirik jaten ez duten pertsonen dieta da; haragiaz gain, begetarianoek arrainik eta itsaskirik ere ez dute jaten. Dieta hau jarraitzen duten pertsonei begetariano deitzen zaie.",txiki
"Begetarianismoa animalia-haragia (behi, txerri, oilo, arrain edo besteena) baztertzen duen elikatze-modua da, eta dieta malguenetan, animalia-jatorrikoak izanik ere, esnekiak, arrautzak edo eztia onartzen dituena. Begetarianismo barruan kontzepzio eta planteamendu desberdinak ematen dira baina, Mendebaldean, animaliekiko errespetuan oinarritzen dira. Begetarianismoa jarraitzen dutenei begetariano edo barazkijale deritze.
Begetarianoek ez dute animalien erabilera onartzen ez jateko ez eta dibertsio iturri moduan ere. Dena dela, badira bizimodu hori osasun argudioengatik hartzen duten  begetariano asko, beste konnotaziorik gabe. Beste hainbat kasutan erlijio arauak egon daitezke horren jatorrian. Esaterako, budismoaren eta jainismoren aginduetan animaliekiko errespetua ezinbestekoa da eta horren ondorioz ez dute animaliarik jaten. Mendebaldeko gizarteetan begetarianismoa gehiago lotzen da ideologia ekologistekin edo animalien defentsarako ideologiekin.",wiki
"Bidaia pertsonak toki batetik beste toki batera joatea da. Bidaiak egiteko garraioak erabiltzen ditugu. Bidaia egiten duen pertsona bidaiaria deitzen da.  

Arrazoi desberdinak egon ahal dira bidaia bat egiteko. Gaur egun, lana edota ikasketen ondorioz, jende askok bidaiak egiten dituzte. Familiari, lagunei… bisitak egiteko ere bidaia asko egiten dituzte pertsonek. Beste askok, osasun-arazoen ondorioz bidaiak egiten dituzte, adibidez, atzerrian eskura dagoen medikamentu baten bila joateko. Aisialdian egiten diren bidaiak ere, garrantzia handia dute. Pertsona askok turismoa egiteko bidaia desberdinak egiten dituzte, adibidez, ume asko udan Disneylandiara joaten dira.
Denboran zehar bidaiak egitearen arrazoiak gehitu egin dira. Gaur egun turismo asko egiten da eta, adibidez, XVII. mendean, turismoa jende multzo murriztu batek (dirudunek) baino ezin zuen egin.",txiki
"Bidaia pertsonak toki batetik bestera joateko ekintza da, eskuarki distantzia luzea eginez. Bidaia egiten duen pertsonari bidaiari deritzo. Aniz izan daitezke bidaiatzeko arrazoiak: lana nahiz ikasketak, familiari nahiz lagunei egiten zaizkien bisitak, osasun-arazoak eta aisialdia (azken honen baitan, turismoa egin, beste tokiak eta kulturak ezagutu eta esploratu nahiz atseden hartzea biltzen dira, besteak beste). Era berean, bidaiak egiteko garraiobideak denetarikoak dira: oinez nahiz bizikletaz eta automobil, tren zein hegazkinez, besteak beste.",wiki
"Bidezko merkataritza gutxien garatuta dauden herrialdeetako nekazari eta ekoizleei laguntzeko sortutako mugimendu bat da. Merkataritza mota honetan, nekazari eta ekoizleek bidezko prezio bat jasotzen dute beren produktuengatik, beren lanetik bizitzen jarraitu ahal izateko; produktu horiek, gero, bidezko merkataritzaren etiketa eraman ohi dute saltokietan, erosleek aurkitu eta bereizi ahal izateko. Bidezko merkataritzako produktuak kafea, azukrea, tea, kotoia, ardoa, bananak eta eskulanak izaten dira.",txiki
"Bidezko merkataritza garapen bidean dauden herriek merkataritza egitura nagusian pairatzen duten esplotazio-egoerari aurre egiten dion gizarte mugimendu eta ekimen ekonomikoa da. Bidezko merkataritzan trukatzen diren ondasunetan ekoizpena eta merkataritza haurren esplotazioa baztertuz eta beste giza taldeen eskubideak errespetatuz, sexuen arteko berdintasuna sustatuz, ingurumena zainduz, bitartekariak ahalik eta gehien saihestuz eta ekoizleei prezio duin bat ordainduz burutu direla ziurtatzen da. Aldi berean, garapen bidean dauden herriei garapen autonomorako bidea zabaltzeko aukera gisa hartzen da, zuzeneko laguntzak baztertu egiten baititu.
Anitz dira bidezko merkataritza sustazen duten gobernuz kanpoko erakundeak, bidezko merkataritza ziurtatzen duten label edo ziurtapenak bultzatuz eta produktuak saltzeko dendak eta bestelako bitartekoak eratuz. Elikadura produktuak eta artisautzako produktuak izaten dira bidezko merkataritzan orain arte proposatu direnak, hala nola txokolatea eta kafea, horiexek izaten baitira, produktu horien merkataritza kontrolatzen duten multinazionalen bitartez herri askotako nekazari eta ekoizle txikiei baldintza gogorrenak inposatzen zaizkien produktu-merkatuak.",wiki
"Bigarren Industria-Iraultza XIX. mende bukaeratik XX. mende hasiera arte egon zen industralizazioaren fase azkarra izan zen. Historialari batzuen arabera, 1870-1914 bitarteko epean gertatu zen, hain zuzen ere; beste aditu batzuek, ordea, hasiera 1850ean izan zuela diote.  
Bigarren Industria-Iraultzan aurrerapen teknologiko garrantzitsuak lortu ziren, mundu mailan egondako aldaketa sozial handien ondorioz. Aurrerapen teknologiko horien artean, altzairugintza eta aluminioaren ekoizpena eta elektrizitatearen, gasaren zein petrolioaren erabilera aipa ditzakegu. Era berean, esanguratsuak izan ziren, batetik, burdinbideak zabaltzeari esker komunikazioek izan zuten hobekuntza, eta bestetik, makinak industrian gero eta maizago erabiltzen zirela. Herrialde batzuetan, industrian lan egiten hasi ziren emakumeak, idazkari eta bulegari gisa. Industria-prozesuen automatizazioak gora egin ahala, behera egin zuen espezializatu gabeko langileen beharrak, eta horrela, langabeziak gora egin zuen. 
Industria-Iraultzaren bigarren etapa hau herrialde ugaritara zabaldu zen, eta potentzia industrial eta ekonomiko handien agerpenari bide eman zion horrek; horien artean, Alemania, Frantzia, Estatu Batuak edota Japonia zeuden, esaterako. Potentzia handiak egoteak herrialdeen arteko lehia industrialak eragin zituen, eta gero eta globalizazio handiagoa eragingo zuten modelo ekonomiko berriak sortzea ere bai. 
Garai honetan sortu ziren industria siderurgikoak, oraindik gehiago garatu zen autoen eta garraioen industria, eta petrolioaren, kimikaren eta energia elektrikoaren industria berriak sortu ziren.",txiki
"Bigarren Industria Iraultza 1870 inguruan sortutako aldaketa ekonomiko sakona izan zen. Lehenengo Industria Iraultzaren lurrun eta ikatzaren aurrean, Bigarrenean energia-sortzaileak petrolioa eta elektrizitatea izan ziren. Garapeneko sektore aitzindariak, oihal industria eta 1850tik aurrera burdinbidearen hedapenak bultzatutako siderurgiak baziren ere, Bigarrenean industria kimikoa eta automobilak edo hegazkinak eragindako metalurgia berria izan ziren. Gehienetan, zientzia eta industriaren elkarlanaren fruitua izaten dira aldaketa horiek guztiak.
Garai honi Kapitalismo Handiko Aroa ere deitzen zaio, enpresek eta bankuek bat egitean, familia gutxiren esku baliabide handiko kontrola geratu baitzen: hala nola Krupp eta Thyssen Alemanian, edo Morgan, Rockefeller eta Ford Ameriketako Estatu Batuetan.
Industrializazioa lurralde askotara hedatu zen: Erresuma Batuko nagusitasun konparaezina amaituta, Alemania eta AEBetako ekonomiek izugarri egin zuten gora. Japoniak, esaterako, egundoko garapen ekonomikoa lortu zuen urte gutxiren buruan.
Telegrafoak, telefonoak, irratiak, argindarrak, tranbiak, metrok eta gainerako asmakizunek gizakien bizitza errazteaz gain (edo, hobe esanda, bizitza errazteagatik) baikortasun handia eragin zuten, eta gizakiarentzat mugarik ez zegoela pentsatzera eraman zuten.
Aurreko epean horrenbeste bidegabekeria pairatu zuen proletargoak ere hobekuntzak jaso zituen. Pixkanaka pixkanaka lanaren gaineko arautegia jaio eta osatu zen. Gainera, bere ahalmen ekonomikoa handitu zen herrialde garatuetan. Katean eta seriean ekoizten diren produktuak erosteko gai izan ziren, merkeagoak baitziren.",wiki
"Birziklatzea erabilitako zerbait, berriz ere erabili edo baliatu ahal izateko, eraldatu edo egokitzea da. Birziklapenaren bidez, objektuen osagaiak ahalik eta gehien gordetzen dira, haiek berrerabiliz antzeko edo bestelako produktuak ekoitzi ahal izateko. 
Beira da birziklatzeko eta berrerabiltzeko materialik egokiena: tona bat beira ekoizteko, 130 kg petrolio behar dira gutxi gorabehera. Hortaz, beira birziklatuz petrolio asko aurrez daiteke. Gainera, beira oso-osorik birzikla daiteke, eta prozesua nahi adina aldiz errepikatu ere bai.
Papera eta kartoia ere izan ziren birziklatzen hasi ziren lehen materialetako batzuk. Haiek birziklatuz, batetik, lehengaia aurrezten da (tona bat paper birziklatuz, 13 zuhaitz moztea saihets daiteke), eta paper berria egiteko behar den energiaren % 70 eta uraren % 15 ere bai.
Birziklatzeak abantaila asko ditu:

Kutsadura gutxitzen da eta zabortegietara doazen materialen kopurua ere murrizten da.
Energia aurrezten da, energia gutxiago gastatzen delako produktu bat material birziklatuz fabrikatzen, lehen eskuko materialez fabrikatzen baino.
Naturatik ez da hainbeste lehengai atera behar.
Baliabide berriztagarriak erabiliz natura zaintzen da.
Lanpostu berdeak sortzen dira.Zaborrontzira botatzen dugun gehiena birzikla daiteke: adibidez, etxean sortzen diren hondakinen %90etik gora birziklagarria da. Gaikako zabor-bilketaren bidez, birziklatzeko moduko hainbat produktu berreskura daitezke: zabor organikoa (janaria, adibidez) konposta egiteko erabil daiteke; papera, ontzi arinak eta beira.
Horiez gain, badira birzikla daitezkeen beste hainbat hondakin ere: arropa eta oihalak, automobilen olioa, obretako hondakinak, erradiografiak, etxeko tresnak eta abar.",txiki
"Birziklatzea erabilitako zerbait, berriz ere erabili edo baliatu ahal izateko, eraldatu edo egokitzea da. Birziklapenaren bidez, objektuen osagaiak ahalik eta gehien gordetzen dira, haiek berrerabiliz antzeko edo bestelako produktuak ekoitzi ahal izateko. Gehienbat plastikoa, papera, kartoia edo beira berrerabiltzea bilatzen da. Beira da birziklatzeko eta berrerabiltzeko materialik egokiena: tona bat beira ekoizteko, 130 kg petrolio behar dira gutxi gorabehera. Hortaz, beira birziklatuz petrolio asko aurrez daiteke. Gainera, beira oso-osorik birzikla daiteke, eta prozesua nahi adina aldiz errepikatu ere bai.
Papera eta kartoia ere izan ziren birziklatzen hasi ziren lehen materialetako batzuk. Haiek birziklatuz, batetik, lehengaia aurrezten da (tona bat paper birziklatuz, 13 zuhaitz moztea saihets daiteke), eta paper berria egiteko behar den energiaren % 70 eta uraren % 15 ere bai.
Birziklatzeak abantaila asko ditu:

Kutsadura gutxitzen da eta zabortegietara doazen materialen kopurua ere murrizten da.
Energia aurrezten da, energia gutxiago gastatzen delako produktu bat material birziklatuz fabrikatzen, lehen eskuko materialez fabrikatzen baino.
Naturatik ez da hainbeste lehengai atera behar.
Baliabide berriztagarriak erabiliz natura zaintzen da.
Lanpostu berdeak sortzen dira.Zaborrontzira botatzen den gehiena birzikla daiteke: adibidez, etxean sortzen diren hondakinen %90etik gora birziklagarria da. Gaikako zabor-bilketaren bidez, birziklatzeko moduko hainbat produktu berreskura daitezke: zabor organikoa, adibidez, konposta egiteko erabil daiteke; papera, ontzi arinak eta beira.
Horiez gain, badira birzikla daitezkeen beste hainbat hondakin ere: arropa eta oihalak, automobilen olioa, obretako hondakinak, erradiografiak, etxeko tresnak eta abar.",wiki
"Bizi-itxaropena halako toki batean biztanleak batez beste bizitzen diren urte-kopuruari deitzen zaio. Adibidez, Euskal Herrian pertsona baten bizi-itxaropena 84 urtekoa dela esaten dugunean, hildako euskal herritarren adinen batezbestekoa 84 urtekoa dela esan nahi du.",txiki
"Demografian, bizi itxaropena eremu bateko pertsonen batez besteko bizitza da, jaiotzatik heriotzara espero behar dutena, eremu horretako pertsonek hiltzean duten adinen batezbesteko moduan kalkulaturik. Adibidez, euskal herritar jaioberri baten bizi itxaropena 83 urtekoa dela adierazten denean, hildako euskal herritarren adinen batezbestekoa 83 urtekoa dela esan nahi du. Bizi itxaropena hainbat faktoreren mendean dago, hala nola bizimodu osasuntsua eta osasun zerbitzuen kalitatea.
Era berean, ohikoa da, jaiotzatik kalkulatutakoaz gainera, bizi itxaropena adin guztietarako kalkulatzea. Adibidez, 44 urteko pertsonen bizi itxaropena 85 urtekoa bada, 44 urtera arte bizi izan direnek hiltzean zuten adinen batezbestekoa 85 urtekoa dela eta, ondorioz, 44 urteko pertsona batek 85 urte bete arte biziko dela zenbatetsi behar duela esan nahi du. Kasu horretan, urtez urte bizi itxaropena gehitzen doa, adin bakoitzean lehenago hiltzen direnak baztertzen direlako kalkuluan.",wiki
,txiki
"Alberto Palacio Elizaga (Sara, Lapurdi, 1856ko urtarrilaren 24a - Getxo, Bizkaia, 1939ko maiatzaren 11) ingeniaria eta arkitektoa izan zen. Haren lanik garrantzitsuena Bizkaiko Zubia da.",wiki
"Biztanleria aktiboa lurralde batean lanean ari diren edo lan egiteko prest dauden pertsonen multzoa da. Multzo honen barruan lana egin eta horregatik soldata bat jasotzen duten pertsonak sartzen dira, baina baita lan bila daudenak ere.
Normalean, biztanleria aktiboa bi multzotan banatzen da:
Lana dutenak: lan egin eta lan horren truke soldata bat jasotzen dutenak, lan egiten duten ordu-kopurua handia edo txikia izan.
Lanik ez dutenak: lana egiteko adina (18 eta 65 urte artean) izanda, momentu batean lanik ez duten baina lan bila ari diren pertsonak. Langabeak ere esaten zaie.
Biztanleria aktiboaren multzotik kanpo geratzen dira arrazoi ezberdinen ondorioz lan egin ezin dutenak edo lan egin nahi ez dutenak. Adibidez, ikasleak, erretiratuak edo etxean familia zaintzen geratzen diren pertsonak. Pertsona hauek ""biztanleria ez-aktiboa"" osatzen dute.
Biztanleria aktiboa zer den ulertzea oso garrantzitsua da herrialde baten ekonomiak nola funtzionatzen duen jakiteko. Herrialdeetako gobernuek eta ekonomiako adituek biztanleria aktiboari buruzko informazioa erabiltzen dute hainbat erabaki garrantzitsu hartzeko; adibidez, erabaki politikoak hartzen dituzte, jendeak lanean dituen baldintzak eta gizartearen egoera ekonomikoa hobetzeko.",txiki
"Ekonomian, biztanleria aktiboa lan-merkatuan dauden pertsonen kopurua da, hots, ordainsaritutako lanean ari diren pertsonek eta lanpostu bat bilatzen duten pertsonek, baldin eta horretarako adina badute, osatzen dute biztanleria aktiboa. Biztanleria aktibotik baztertu behar dira, beraz, lanpostu bat bilatzen ari ez diren pertsonak (ikasleak edo besterik gabe une batean lan egin nahi ez duten pertsonak) eta ordainsaririk gabe lan egiten duten pertsonak (etxeko lanetan ari direnak, esaterako). Espainian biztanleria aktiboa Biztanleria Aktiboaren Inkesta izeneko inkesta baten bitartez kalkulatzen da, hiru hilabetero egiten dena.",wiki
"Biztanleriaren dentsitatea lurralde batean kilometro koadroko (km2) bizi den biztanle kopurua da. Biztanleriaren kopuru osoa lurraldearen azalerarekin (km²) zatituz lortzen da. Ateratzen den biztanleriaren kopuru hori batez bestekoa dela ulertu behar da: hau da, ez du esan nahi zehazki pertsona horiek bizi direla kilometro koadro bakoitzean; gutxi gorabehera leku horretan zenbat jende bizi den ulertzeko ematen den zenbaki bat besterik ez da. 
Biztanleriaren dentsitatea kalkulatzean, noski, halako eremu jakin bat hartzen da kontuan, egin nahi dugun azterketaren arabera: hiria, eskualdea, estatua edota mundu osoa.
Biztanleriaren dentsitateak aditzera ematen digu batez beste zenbat pertsona bizi diren leku horietako kilometro koadro bakoitzean. Delako lur-eremu hori oso handia bada baina bertan oso biztanle gutxi bizi badira, dentsitate txikia duela esaten dugu; aldiz, txikia bada, baina bertan biztanle asko bizi badira, leku horren dentsitatea oso handia izango da.
Normalean, leku bateko dentsitatea honela sailkatzen da:
Dentsitate txikia: 100 biztanle/km² baino gutxiago.
Dentsitate ertaina: 100 eta 200 biztanle/km² bitartekoa.
Dentsitate handia: 200 biztanle/km² baino gehiago. 
Adibide bat jartzearren, Euskal Herria askoz txikiagoa da Txina baino, baina biztanle-dentsitate handixeagoa du, ondoko taulak erakusten duen bezala:",txiki
"Biztanleriaren dentsitatea edo biztanle dentsitatea azalera unitate zehatz batean bizi den biztanle kopurua agertzen duen aldagai estatistikoa da. Gehienetan biztanle kilometro karratuko (bizt/km²) unitatea erabiltzen da kopuru hori agertzeko.
Hau da formula:

  
    
      
        
          dentsitatea
        
        =
        
          
            biztanle kopurua
            eremua
          
        
      
    
    {\displaystyle {\text{dentsitatea}}={\frac {\text{biztanle kopurua}}{\text{eremua}}}}",wiki
"Budismoa erlijiotik eta filosofiatik gertu dagoen pentsatzeko modu bat da, Asian bereziki hedatuta dagoena. Pertsona batzuentzat budismoa erlijio bat da, kristautasuna, islama eta beste erlijio asko bezala. Beste batzuentzako filosofia da, modu egokian bizitzeko ideia bat. Budismoa «Buda» izenetik dator, izan ere, hori da Siddharta Gautama pertsonaia historikoari jarraitzaileek eman zioten izena.
Gautama eta bere jarraitzaileentzat oso garrantzitsua da modu egokian bizitzea eta animaliak eta pertsonak ez kaltetzea. Gauzei garrantzia ematen ez badiegu errazago biziko garela ere uste dute. Budismoaren helburua argialdia da, nirvana izeneko egoera. Egoera horretara iristen den pertsonak ez du ezer gehiago nahi, eta, horregatik, ez du sufritzen. Pertsona gutxi batzuek lortzen dute nirvanara iristea.
Budistek birjaiotzean sinesten dute; hau da, animaliak eta gizakiak hiltzen direla, baina nolabaiteko arima dutela. Heriotza eta gero, arima beste pertsona edo animalia batengan jaiotzen da berriro. Hala ere, nirvanara iritsi den pertsona ez da berriro jaioko. 
Nirvanara iristeko eta modu egokian bizitzeko ikuspuntu ezberdinak daude, eta horregatik, ez dago budismo bakarra, eskola edo adar ezberdinak baizik. Hedatuena Mahayana da, Ibilgailu Handia. Eskola horrek ahalik eta pertsona gehien argialdira eramatea du helburu.
Kristautasunak edo hinduismoak ez bezala, budismoak ez dauka jainkorik. Gautamak ez zuen horri buruzko iritzirik: norbaitek argialdia lortu nahi badu, bere kabuz lortu behar du, ezin du jainko baten laguntza espero. Hala ere, budisten kondairetan batzuetan jainkoak agertzen dira.",txiki
"Budismoa Siddhartha Gautamak edo Budak emandako irakaspenetan oinarritutako erlijio eta filosofia da, teista ez dena. Mundu osoan zehar zabalduta dagoen erlijio eta doktrina filosofiko eta espiritual bat da, teista ez dena eta dhárma familiaren barnean dagoena. Budismoak hainbat tradiziok, erlijio-sinesmenek eta praktika espiritual ugarik, bereziki Buda Gautamari egotziek, osatzen dute.
Budismoa Indian sortu zen K.a. VI. eta IV. mendeetan. Hortik Asiaren zati handi batera zabaldu zen. Egun, munduko laugarren erlijio garrantzitsuena da, munduko biztanleriaren % 7 erlijio horren jarraitzaileak baitira, hau da, 500 milioi lagun baino gehiago.
Buda ez da jainkoa, ez Jainkoak bidalia, ezta profeta ere, eta budismoak ez du sortzaile bati buruz hitz egiten. Buddha berba paliera eta sanskrito antzinako hizkuntzetatik dator, eta “iratzarri dena” esan gura du. Budismoan ez dute erabiltzen Buda hitza pertsonaia historikoa aipatzeko bakarrik, baizik eta Siddharthak lortutako gauza bera erdietsi duen edonor aipatzeko. Budistek ez dituzte hartzen budismoaren irakaspenak ez jainkozko agerkaritzat, ezta fede-dogmatzat ere, ikergaitzat baizik.

Irakaspen horien xedeak ezbetetasuna (samsara) eta sufrimendua (dukkha) eta heriotza zikloa erauztea dira, bai Nirvana lortzeko, bai buda kontzeptua lortzeko. Budismoaren arabera, azken buruan sufrimendu horren arrazoia ilusioa edo ezjakintasuna da, hots, existentziaren benetako izatea oker ulertzea. Horregatik egoera horren behin-betiko amaierari Iratzartzea deitzen diote. Maila berri hartara iristeko, budismoak buruaren entrenamendua, diziplina etikoa eta ikastea lantzen eta xedatzen ditu. Praktiak Budan, Dharman eta Sanghan babestea lortzen dute, perzeptu moralak behatzea, monastizismoa eta meditazioa.",wiki
"Burgesia Mendebaldeko gizarteetan, XVIII. mendearen bukaeratik gaur egunera arte, kapitala duen gizarte klase da. Burgesia osatzen dutenak burgesak edo kapitalistak dira. Zentzu zabalean, burgesia maila ekonomiko altua duen gizarte-klasea da, aberatsak, bestela esanda.
Burgesia terminoa frantseseko bourgeoisie hitzetik dator; hitz hori hirietan bizi ziren eta merkatari edo artisauak izateagatik abantaila sozialak zituzten pertsonak izendatzeko erabiltzen zen.
Burgesia hitzak adierazten du pertsona horiek ez dutela lan gogorrik egiten eta ondo bizitzeko diru nahikoa edo ondasunak dituztela. Horregatik, hitz honek bizimodu erosoa duen klasea izendatzeko erabiltzen da gaur egun oraindik. 
Dena dela, burgesiaren barruan, desberdintasun ekonomikoak oso handiak izan daitezke, eta hiru maila gutxienez bereizten dira: 

Goi-burgesia: produkzio-bideen (enpresen) jabeak eta politikako goi-karguak direnak.
Erdi-burgesia: gizartean goi-mailako prestakuntza jaso eta maila handiko lanbideetan aritzen diren pertsonak (medikuak, arkitektoak, ingeniariak, abokatuak, etab.).
Behe-burgesia: enpresa, denda edo negozio txikien jabe diren pertsonak.Karl Marxen hitzetan, burgesia erregimen kapitalistako gizarte-klase bat da, haren kideak ekoizpenaren jabe edo arduradunak dira, eta beraien negozioen jabe dira; hau da, langile-klasearen gainetik daude.
Baina Marxek aitortzen du burgesiari eta haren balioei esker gizarte hitza eboluzionatzen joan zela eta eskubide zibil eta politikoak eta Estatu errepresentatiboa lortzeko bidea ireki zuela.",txiki
"Soziologian eta politika zientzian, burgesia historian izandako zenbait gizarte talde izan dira. Mendebaldean, XVIII. mendearen bukaeratik gaur egunera arte, burgesia kapitala duen gizarte-klasea da eta, hori dela eta, kultura monopolizatu duena. Bere kideak burgesak edo kapitalistak dira. Adiera zabalean, maila ekonomiko altua duen gizarte-klasea ere bada.
Zenbait ikerlarik burgesiaren jatorria erromatarren garaiko udal antolakuntzan jartzen badute ere, erakundea Erdi Aroan sortu zen. Erdi Aroan, lana, heziketa eta kapitalaren bidez eskuratzen zuten botere sozial eta ekonomikoa burgesek, jaiotzaren bidez lortzen zuen aristokraziak ez bezala. Garai hartako eskulangileak eta merkatariak gazteluen inguruan bildu eta, feudalismoaren bukaeran, burgu izeneko herri-zabalpenak sortu zituzten; hain zuzen, hortik datorkio bere izena.
Nolabaiteko indarra lortu zuenean, feudalismoaren kontra borrokan hasi zen burgesia, gizartearen baitan bere lekua eskuratu nahian. Korporazioak, gremioak eta komunak burgesiaren borrokaren eta aurrerabidearen tresna izan ziren, eta gainera, noblezia burgesiaren alde jarri zen, jaun feudalen agintea murrizteko. Udal batzarrei esker, askatasuna eta segurtasuna handituz joan ziren, eta ondorioz industria ere garatu zen, merkataritza hedatu eta ondasunak gehitu.
Hasieran, burgesiak bi borroka egin zituen, bata jabego higikorrarena, industriatik zetorrenarena, eta lur jabegoarena bestea. Hirietan nekazari giroan baino lehenago lortu zuen arrakasta. Burgesiak eragina izan zuen jopuengan, horiek laguntza jaso baitzuten udal batzarretatik, baina haien gizarte egoera ez zen industria gizonen eta merkatarien egoeraren parera heldu.
XVI. mendeaz geroztik mailatan banatuta geratu zen burgesia hirietan: burgesia handia (industria gizon eta merkatari aberatsak) eta burgesia txikia (merkatari eta industria gizon txikiak, lanbide liberalak zituztenak eta enplegatuak, erdi mailako klasekoak). Burgesiaren artetik atera ziren entziklopedistak, geroago Frantziako iraultza prestatu eta egin zutenak.
Sozialista modernoen esanetan, burgesiaren ezaugarria ekoizpen lanaren aldakuntza da. Bestalde, marxismoaren arabera, ""burgesia"" hitza langileriaren aldarrikapenen aurkakotzat erabili izan da beti; ikuspegi horretatik, marxismoaren ikuspegitik alegia, desagerrarazi egin behar den klase menderatzailea da. Marxismoaren arabera, produkzio-sistema kapitalistako produkzio-bideen jabegoa duen klase soziala da, arrazoi honengatik klase buruzagia dena (proletalgoari kontrajarriz erabilia).
Burgesia handiaren aurka agertu da burgesia txikia Europan egindako kongresuetan. Horrela, Anberesen 1899ko irailaren 17 eta 18an burgesia txikiaren nazioarteko kongresuan beretzat kaltegarri ziren hainbat gauza azpimarratu ziren: trustak, biltegi handiak, desleialtasuna, etab; irtenbidetzat, burges txikientzat lan askatasunaren arautegia, elkarte ekonomikoak, lanbide heziketak eta abantaila fiskalak proposatu ziren.",wiki
"Defizita, esanahi orokorrean, beharrezkoa dela uste den edo benetan behar den zerbaiten eskasia edo falta da; adibidez, norbaitek ""arreta-defizita"" duela esaten denean, esan nahi da arreta mantentzeko arazoak izaten dituela.
Ekonomian, ordea, enpresen zein estatuen merkataritza-balantzaz aritzean erabiltzen da gehienbat; kasu horretan, gastuak diru-sarrerak baino handiagoak direla esan nahi du, irabazten dena baino diru gehiago gastatzen dela.
Administrazio publikoan, aurrekontuan ezusteko bat egon dela esateko erabiltzen da ""defizit"" hitza, administrazioa irabazten duena baino diru gehiago gastatzen ari denean. Defizit publiko kontzeptuarekin, herrialde bateko administrazio publikoetako diru-kontuen balantza negatiboa dela esan nahi da, herrialde mailako administrazioetatik udal mailakoetaraino. Defizit publiko horri aurre egin eta, hala, estatuak behar bezala joateko behar dituen gastuak ordaintzen jarraitzeko, diru-sarrerak nola handitu bilatzen dute administrazioek. Horretarako, hiru aukera nagusi daude: 

Enpresei eta herritarrei zergak handitzea, nahiz eta ez den haien gustukoa izaten.
Sektore publikoko langileen soldatak gutxitzea eta behar ez diren gastu edo zerbitzuak kentzea. Hori dela eta, sektore horretako langileekin arazoak egon daitezke, zerbitzu batzuk besteen gainetik lehenesteagatik.
Banku zentralen bati mailegua eskatu eta harekin zorpetzea. Maileguak zorrak direnez gero, ordaindu egin behar dira, eta ordaindu bitartean beste kontuetan gutxiago gastatu ahal izango dute administrazioek.Herrialdearen diru-egoera zein den jakiteko, esaterako, aurrekontu-defizita nola dagoen, kontabilitate-formulak eta kontabilitate-balantzeak erabiltzen dira. Formula horiek hau dute kontuan: alde batetik, estatuak egin dituen zorrak eta, bestetik, dagoeneko kitatu dituenak. Emaitza ratio batean ematen da eta Barne Produktu Gordinarekiko defizita erakusten du.
""Ordainketa-balantza"" deitzen zaio herritarrek atzerriarekin egiten dituzten salerosketak erregistratzen dituen kontabilitate-txostenari. ""Saldo"" esaten zaio herritarrek erbestean irabazitako diruaren eta ordaindutako diruaren arteko aldeari.
Alde edo saldo hori negatiboa denean, merkataritza-defizita dagoela esaten da. Aitzitik, aldea positiboa bada, superabita dagoela.
Bestalde, defizitarekin erlazionatutako kontzeptu ezinbesteko bat ""merkataritza-balantza"" da. Termino hori estatu baten inportazio eta esportazioez eta horrekin lotutako ekonomia-balantzeaz mintzatzeko erabiltzen da: inportazio eta esportazioek saldoan eragindakoaz mintzatzeko. Estatuak erbesteari saldutakoa (esportatutakoa alegia) erbesteari erositakoa (inportatutakoa) baino handiagoa denean, merkataritza-superabita dago.
Azkenik, defizit hitza enpresa edo administrazio publiko baten aurrekontuko balantzearen egoeraz aritzeko erabiltzen da gehienetan. Baina batzuetan zera esateko ere erabiltzen da: pertsona batek dirua gaizki erabiltzeagatik ez duela nahikoa diru behar-beharrezko dituen ondasun eta zerbitzuak (medikuak eta janaria adibidez) ordaintzeko.",txiki
"Ekonomian, defizita diru-sarrerak diru-irteerak baino txikiagoak direneko finantza-desoreka da. Gastuak ken sarrerak da defizitaren zenbatekoa. Erakunde edo aurrekontu batek defizita duenean, defizitarioa dela ere esaten da. Aurkako terminoa superabit da, sarrerak gastuak baino handiagoak direnean. Terminoak erabilera zenbait ditu:

defizit publikoa, administrazio publiko batek edo herrialde edo eskualde bateko administrazio publikoen multzoak gastu-gehiago dituenean sarrerak baino; defizit fiskala ere deritzo;
merkataritza-defizita edo kanpo-defizita, inportazioak esportazioak baino gehiago direnean.Terminoa beste jakintza-arlo batzuetara ere zabaldu da:

ekologian, defizit ekologiko.",wiki
"Desgaitasuna pertsona batzuek jasaten duten arazo mental edo fisiko bat da. Arazo horrek zaila edo ezinezkoa egiten die ibili, ikusi, entzun, hitz egin, ikasi edota beste gauza batzuk egitea. Desgaitasun batzuk konponezinak dira edo betiko dira. Beste batzuk, berriz, aldi baterakoak dira, denbora labur baterakoak. Pertsona batek desgaitasuna jaiotzetik izan dezake edo gaixotasun edo istripu baten ondorioz.
Desgaitasun fisikoa gorputzeko arazoa da. Desgaitasun fisikoek belarriekin, begiekin, giharrekin edota barruko organoekin, adibidez bihotzekin edo birikekin, izan dezakete zerikusirik. Desgaitasuna duten pertsona batzuek gurpildun aulkia behar dute mugitzeko.
Desgaitasun mentala garuneko edo buruko arazoa da. Desgaitasun mentalen artean, besteak beste, garapen-desgaitasuna (adimen-atzeratasuna), gaixotasun mentalak eta dislexia edo ikasteko desgaitasuna aurki ditzakegu. Desgaitasun mentala duen pertsonak arazoak izan ditzake ikasteko edo beste pertsona batzuekin harremanak izateko.
Nolanahi ere, desgaitasunen bat duten pertsonek ere egin ditzakete desgaitasunik gabekoek egiten dituzten hainbat gauza. Tratamendu mediko baten bidez edo beste laguntza mota batekin egin ditzakete. Hanka bat falta zaionak, adibidez, hanka artifizial batekin ibiltzen ikasi dezake; gaixotasun mental asko medikazioekin eta beste terapia batzuekin tratatu daitezke. Gizartean, hainbat elkartek laguntzen diete garapen-desgaitasuna dutenei eskolara edo lanera joatean edota bakarrik bizitzen.

Deutsch

Français",txiki
"Desgaitasuna baldintza bat da, non pertsona batzuek akats fisiko, intelektual edo sentsorialen bat izaten baitute, besteak beste, epe laburrera edo luzera; gizartean elkarreragiteko eta parte hartzeko moduari eragiten baitio. Herrialde gehienetan, desgaitasuna duten pertsonek beren izaera onartzeko eska dezakete, eta, maila jakin batetik aurrera, desgaitasun ziurtagiri bat, zenbait eskubide eta debeku eskuratzeko aukera ematen diena. Elbarritasun edo minusbaliotasun terminoa gutxiesgarritzat hartzen da herrialde gehienetan.Desgaitasuna duten Pertsonen Eskubideei buruzko Nazioarteko Konbentzioak, NBEk 2006an onartuak, desgaitasun bat edo gehiago duen norbait desgaitasuna duen pertsona gisa definitzen du.
Zenbait esparrutan, «ezgaituak», «itsuak», «gorrak» eta abar bezalako terminoak ere, behar bezala erabili arren, mespretxuzkoak edo gutxiesgarriak izan daitezke testuinguruaren arabera; izan ere, pertsona batzuen aburuz, termino horiek desgaitasuna duen pertsona senda dezakete, eta hori diskrimin modu gisa interpretatzen dute. Kasu horietan, gatazka semantikoak saihesteko, «aniztasun funtzionala duten pertsonak» edo «desgaitasuna duten pertsonak» esamoldeak erabiltzea gomendatzen da.
Desgaitasuna duen pertsona zuzenbidezko subjektua da.",wiki
"Diskriminazioa pertsona bat edo pertsona-talde bat bidegabeki tratatu eta baztertzea da. Normalean, pertsonak desberdin tratatzeko arrazoia euren sexua, erlijioa, nazionalitatea, jatorri etnikoa (kultura), azalaren kolorea edo bestelako ezaugarri pertsonalak izaten dira. Arrazan oinarritutako diskriminazioa arrazakeria edo arrazismoa deitzen da.
Diskriminazioaren ondorioz, pertsona batzuek ezin dituzte egin beste batzuek inolako arazorik gabe egin ditzaketen gauzak. Modu askotan gerta liteke, baita bizitzako esparru ugaritan ere, lanean, eskolan eta kalean ere. Adibidez, ikasle bat ezin bada eskolara joan bere arraza dela-eta, ikasle hori diskriminatzen ari da. 
Batzuetan gobernuek ere diskriminatu izan dituzte herritar-talde osoak. Gobernu batek lege bidez zailtasunak ipintzen dizkie pertsona batzuei botoa emateko, eskolara joateko, edozein lekutara sartzeko edota beste gauza batzuk egiteko. Adibidez, Hegoafrikak zuriak ez ziren herritarrak diskriminatzen zituen sistema bat eduki zuen urte luzez, joan den mendeko 90ko hamarkadara arte. Sistema horrek apartheid zuen izena.",txiki
"Diskriminazioa edo bereizkeria gauzak edo gizakiak bereizteari deritzo orokorrean. Gizakiak edo giza-taldeen diskriminazioa eskubide eta aukera-berdintasunaren aurkakoa eta generoan, arrazan, jaiotza-lekuan, hizkuntza edo irizpide etniko, erlijioso, politiko, sexual edo ekonomikoetan oinarrituz gertatzen denean ez bidezkotzat jotzen da eta bazterkeria ere baderitzo. Bazterkeria ez jasateko eskubidea Giza Eskubideen Aldarrikapen Unibertsala delakoan dago jasota. Hala ere, bazterkeria egoerak ohikoak dira hezkuntza, osasun eta lanbide arloetan.
Diskriminazioa positiboa, talde bati aldeko tratua egiten zaionean, zein negatiboa, besteei ematen zaien tratu egokia ukatzen zaionean.
Diskriminazioa, indarkeri pasibo mota bat da eta diskriminatzen duten pertsonek, diskriminatuak izaten direnak bereizten dituzte.
Gizakiak edo giza-taldeen diskriminazioa eskubide eta aukera-berdintasunaren aurkakoa eta generoa, arrazan, hizkuntza edo irizpide etniko, erlijioso, sexual edo ekonomikoetan oinarrituz gertatzen denean ez bidezkotzat jotzen da eta bazterkeria ere baderitzo.
Gainera, diskriminatzea giza eskubideen kontrako ekintza bat da, Giza eskubideen aldarrikapen unibertsalean, bazterkeria ez jasateko eskubidea agertzen baita.
Dena dela, ere badago diskriminazio positiboa deiturikoa, non, historian zehar diskriminatuak izan diren giza-taldeei “eskubide” edo onura batzuk ematen zaienean. Diskriminazio hau, talde desfaboratu honen bizi kalitatea hobetzeko egiten da.",wiki
"Dislexia ume batek ikasteko zailtasunak dituenean gertatzen da, irakurtzeko eta idazteko zailtasunak dituenean bereziki, nahiz eta adimenaren arazorik ez izan. Ez da gaixotasuna, arazo neurologikoa bazik (nerbio-sistemakoa). Dislexia duenak gaitasun gutxiago ditu hizkuntzari lotutako sinboloak (letrak eta zenbakiak) erabiltzeko eta testu idatziak ondo idazteko eta ulertzeko. 
Lehen Hezkuntzako umeek dislexia dutenean, zailtasunak izaten dituzte:

Zuzen hitz egiteko.
Hitz luzeak ondo ahoskatzeko.
Alfabetoko hizkiak, asteko egunak edota hilabeteak ordenan gogoratzeko.
Hitzak silabatan banatzeko edo soinuak identifikatzeko.
Letrak ordena zuzenean idazteko.Ume dislexikoek ez dute beste umeek baino adimen maila baxuagoa, baina ez dituzte ondo ulertzen idatzitako hitzak, eta ondo idazteko ere arazoak izaten dituzte. Askotan, hitzak eta letrak ordena desberdinean idazten eta irakurtzen dituzte, hitz batzuk beste batzuekin nahasten dituzte eta, batzuetan, ez da ulertzen idazten dutena. Akats horiek normalak dira ikas-prozesuaren lehen fasean, baina ez badira zuzentzen umeak dislexia izango du seguraski.
Irakurtzea, gutxi gorabehera, bizikletan ibiltzea bezalakoa da: gauza asko aldi berean eta koordinatuta egin behar dira. Praktikarekin irakurleek hitzak modu automatikoan irakurtzen ikasten dute, eta horrela, energia mentala informazioa ulertzeko eta irakurritakoa gogoratzeko erabiltzen dute.
Dislexia duten haurrek, aldiz, arazoak dituzte letrak edo zenbakiak dagozkien soinuekin lotzeko. Arrazoi horrengatik, haientzat irakurketa ez da automatiko bihurtzen, aldiz, motel eta esfortzu handiz egiten dute. Haurrak irakurtzen hastean zailtasunekin topo egiten duenean, normalena da zapuztuta sentitzea. Horrek, arazoak ekar diezazkioke eskolan. Izan ere, Lehen Hezkuntzan aurrera doazen heinean, arazoak areagotu daitezke, testuak irakurtzea geroz eta garrantzitsuagoa bihurtzen baita. Horregatik izaten da garrantzitsua dislexiaren sintomak lehenbailehen identifikatzea, haurrari ikas-prozesuan laguntzeko.
Dislexia hiru bider ohikoa da haur mutilengan neskengan baino eta hereditarioa izan ohi da. Umeei lehenengo eskola urteetan nabaritzen zaie arazoa. Hala ere, irakurtzeko edo idazteko arazoak dituen haur oro ez da dislexikoa. Ondo irakurtzeko eta idazteko, urte askotan praktikatu behar da, baina haur bakoitzak modu desberdinean ikasten du: batzuei errazagoa egiten zaie eta bizkorrago ikasten dute; besteei, aldiz, zaila egiten zaie eta denbora gehiago  behar izaten dute. Haur batzuek eskola hasi baino lehenagotik dakite nola idatzi beren izena. Beste batzuek, berriz, denbora gehiago behar izaten dute edo ez dute ondo ikasten. Ume batzuek zailtasunak izaten dituzte, eskolak berak ez dielako laguntzarik eskaintzen edo eskola ez delako ume horien erritmora egokitzen. Kasu batzuetan, etengabe aldatzen dira irakasleak eta umeek ezin dute ondo ikasi. Gainera, familia batzuetan ez dago irakurtzeko ohiturarik, eta familia horietako haurrek zailtasunak izan ditzakete ikasketa prozesuan.
Zorionez, horretarako prestatuta dauden pertsonen laguntzarekin, pertsona dislexiko gehienek ikasten dute irakurtzen eta gai izaten dira klaseetako erritmoa jarraitzeko. Hala ere, askok bizitza osoan zehar izango dituzte ondo irakurtzeko eta idazteko arazoak. Inteligentzia-probetan, ordea, pertsona dislexikoek batez bestekoak baino emaitza hobeak lortzen dituzte.",txiki
"Oharra: Wikipediak ez du mediku aholkurik ematen. Tratamendua behar duzula uste baduzu, jo ezazu sendagilearengana.Dislexiak etimologikoki hizkuntzaren zailtasuna esan nahi du (grekoko δυσ, zailtasuna, anomalia eta λέξις, hizketa, ahoskuntza). Gaur egun, irakurtzean ager daitekeen arazotzat hartzen da eta ez du arrazoi intelektual, kultural edota emozionalekin inongo zerikusirik: ez zaio interes edo motibazio faltari lotu behar, ezta zentzumen urritasunari ere. Izaera kognitiboa du eta hizkuntza idatziarekin zerikusia duten ahalbideetan eragina izaten du, ikuste eta entzute kodifikazioan, epe laburreko memorian eta ordena eta sekuentziazio hautematean. Zailtasuna da, baina ez da inondik inora prozesu fonologikoan parte hartzen duten burmuineko atalen disfuntzioa eta ez dago burmuineko lesiorik.
Ikaskuntzaren nahasmendu espezifikoa da, adimen orokorrarekiko independentea baina, hala ere, ikaskuntza akademikoari eta irakurketa-idazketa errendimenduari eragiten die eta, horren ondorioz, ikaskuntza akademiko guztiei. Dislexia ohikoa da irakurtzea eta idaztea funtsezkoa duten eskola-sistema eta kultura guztietan. Oinarri neurobiologikoa du, ez psikologikoa. Oraindik ere, ez da maiz diagnostikatzen gizarte aurretuetan eta dislexia duten ikasle askok beren ikasketak bukatu arren, ez dakite dislexia dutenik. Kalkulu batzuen arabera, biztanleriaren % 10 bati eragiten dio, baina oraindik ere diagnosia egin zaien biztanleen ehunekoa oso txikia da eta diagnosirik gabeko kasu asko daudela uste da. Beste iturri batzuek % 3tik % 15era zabaltzen dute haren prebalentzia. Dislexia dutenek ulermen ona izan dezakete entzuten dituzten testuekin, baina irakurritakoan, ordea, nabarmen eskasagoa.
Ikaskuntza-nahasmendurik ohikoena da haurrengan, eta irakurmena eskuratzeko zailtasun esanguratsu eta iraunkorra du ezaugarri, edozein kausa intelektual, kultural eta emozionalekiko independentea izanik. Ustekabean agertzen da adin goiztiarrean, haurra irakurtzen eta idazten hasten denean. Era berean, eskola-porrotaren arrazoi nagusietako bat da.",wiki
"Down-en sindromea arazo genetiko bat da, eta atzerapenak sortu ditzake haurren garapenean. Haurren zelulek 46 kromosomen ordez 47 dituztenean gertatzen da. (Kromosomak zelula bateko egitura txiki-txikiak dira, pertsonei buruzko informazioa garraiatzen dutena, adibidez begien kolorea edo izango duten ilea). Gutxi gorabehera, 800 haurretatik bat jaiotzen da sindrome honekin.
Kromosoma gehigarri batek desgaitasunak sor ditzake garapenean. Horrek esan nahi du Down-en sindromea duten pertsonek ikasteko edo euren burua zaintzeko arazoak izan ditzaketela; osasun arazoak ere izan ditzakete: arazorik ohikoenak bihotzeko arazoak eta entzumen, ikusmen, digestio eta tiroide-guruineko arazoak dira. Down-en sindromea duten pertsona gehienek arreta mediko berezia jasotzen dute haurtxoak direnetik.
Iraganean, Down-en sindromea zuten haur asko etxe berezietan bizi ziren, familiengandik bananduta. Gaur egun, ordea, Down-en sindromea duten pertsona gehienak gurasoen etxean hazten dira. lagunak egiten dituzte, beste umeekin batera eskolara joaten dira eta kirolak praktikatzen dituzte. Nagusiak direnean, Down-en sindromea duten pertsona askok lanpostua dute eta batzuk etxe edo apartamentu kolektiboetan bizitzen dira.",txiki
"Oharra: Wikipediak ez du mediku aholkurik ematen. Tratamendua behar duzula uste baduzu, jo ezazu sendagilearengana.Downen sindromea edo 21 trisomia 21. kromosoma parean hiru kromosoma agertzearen ondoriozko asaldura genetikoa da, bere ezaugarriak adimen atzerapena eta bereizgarri fisiko bereziak izanik. Jaiotzetiko gabezia psikikoen artean ohikoena da eta bere izena John Langdon Haydon Downi zor zaio, berak deskribatu baitzuen asaldura hau lehen aldiz 1866an. 1958an Jérôme Lejeune ikerlari gazteak aurkitu zuen asaldura honen arrazoia.
Downen sindromea duten pertsonek zenbait patologia izateko arrisku handiagoa dute, hala nola, bihotzeko patologiak, digestio-aparatukoak edota sistema endokrinokoak. Sindrome hau detektatzeko umean amniozentesia erabil daiteke haurdunaldian zehar. 800-1.000 jaioberrietatik batean agertu ohi da, baina amaren adinak eragina du.
Gaur egun, ez dago pertsona horien gaitasun intelektuala hobetzen duen tratamendu farmakologikorik. Hala ere, familia giro eta heziketa egokiak Downen sindromea duten haurren garapenean eragin positiboa dute.",wiki
"Durangoko Azoka (Durangoko Euskal Liburu eta Disko Azoka, alegia), Euskal Herriko liburu- eta disko-azokarik handiena eta garrantzitsuena da. 
Urtean behin izaten da; zehazki, abenduaren lehenengo hamabostaldian. 
Liburu eta disko berriak ez ezik, aurreko urteetakoak ere izaten dira bertan salgai. 
Gerediaga Elkarteak antolatzen du.",txiki
"Durangoko Euskal Liburu eta Disko Azoka Euskal Herriko handiena eta garrantzitsuena da, euskalgintzan dihardutenen elkargunetzat sortua.Urtero, abenduaren lehenengo hamabostaldian, Euskal Herri osoko argitaletxeak batzen dira azokan, bai nobedadeak bai aurreko urteetako liburu eta diskoak salgai jartzera. Baina, gainera, Durangoko Euskal Liburu eta Disko Azoka euskararen eta euskarazko kulturaren erakustoki erraldoi eta jai nagusi bihurtzen da. Zerbaitengatik du euskal izena, izan ere.
Gerediaga Elkarteak antolatzen du, Bizkaiko Foru Aldundiak babesten du, eta Eusko Jaurlaritzak, Durangoko Udala, Gipuzkoako Foru Aldundiak, Arabako Foru Aldundiak, BBKk, Eroski Fundazioak eta LESA Landako Erakustazokak laguntzen dute.",wiki
"Eguberria jai erlijioso garrantzitsu bat da kristauentzat, Jesusen jaiotza ospatzen baita. Hala ere, jende askorentzat ez da festa erlijiosoa soilik; orokorrean, ospakizun-garaia eta opariak emateko garaia bihurtu da. Jaia ofizialki abenduaren 25ean ospatzen da, baina askotan ospakizunak egun batzuk lehenago hasten dira eta urte berrira arte irauten dute. Urteko garairik alai eta koloretsuenetakoa da.
Kristauek Jesus abenduaren 25ean Betleem herri txikian jaio zela sinesten badute ere, haren jaiotza eguna eta urtea ez dira ziurrak. Jesusen jaiotzari buruzko istorioak gertaera horretatik hainbat mendetara idatzi ziren, kristautasunaren garapenarekin batera, eta istorio horietan ez zen data zehatzik eman.
IV. mendean, kristauak bi elizatan banatu ziren: ekialdekoa, Konstantinoplan zuena egoitza, eta mendebaldekoa, egoitza Erroman zuena. Eliza bakoitzak egun desberdinak aukeratu zituen Jesusen jaiotza ospatzeko. Ekialdeko elizak urtarrilaren 6a aukeratu zuen. Egun horri Epifania izena eman zioten (hitzak “agerpena” esan nahi du). 
Mendebaldeko elizak abenduaren 25a aukeratu zuen. IV. mendeko bigarren erdialdetik aurrera, Ekialdeko eta Mendebaldeko elizak bakoitza bere jaiak ospatzen hasi ziren. Egungo jai kristauak 12 egun irauten ditu, Eguberritik Epifaniara. Ekialdeko elizari dagokionez, kristauek Epifania Hiru Errege Magoek Jesus umeari bisita egin zioten eguna bezala ospatzen dute. Ekialdean, Epifania egunean, nagusiki Jesusen bataioa ospatzen da.",txiki
"Artikulu hau abenduaren 25eko jaiari buruzkoa da; abendu eta urtarrileko jai-multzoa gaitzat duena Eguberriak izenburuko artikulua da. Neguko solstizioko mundu zabaleko jaiak gaitzat dituen artikulua hau da: Neguko solstizioko jaiak.Eguberria, Eguberri eguna edo Natibitatea abenduaren 25ean kristau konfesio batzuetan, hala nola Erromatar Eliza Katolikoan, hainbat konfesio protestantetan eta eliza ortodoxo batzuetan, Jesukristoren jaiotza edo Natibitatea ospatzen den eguna da. Paganismoan ospatzen ziren neguko solstizioko jaietan du jatorri; hain zuzen, Eguberri egunaren inguruan hasten baitira egunak luzatzen, egun berriari hasiera emanez. Ohitura paganoen ezaugarri dira zuhaitzen gurtza (Eguberriko izeia) eta opariak dakartzan pertsonaia (Olentzero, Euskal Herrian; Tió de Nadal, Katalunian; Bizarzuri —Santa Claus eta Aita Noel izenez ere ezaguna—, beste hainbat tokitan). Gaur egungo kristauek jai nagusietakotzat daukate, Aste Santuarekin batera (horrek Jesukristo hiltzea gogoratzen du). Eguberri eguneko bezperan, abenduaren 24an, Gabon eguna ospatzen da. Eliza Ortodoxoak nagusigoa duen herrialde batzuetan, berriz, Natibitatea urtarrilaren 7an da.",wiki
"Eguberriak edo Gabonak kristauen jaiegun batzuk dira; eguberri aurreko egunetatik hasita Errege egunera arte irauten dute, eta haien artean sartzen dira Gabon gaua (abenduak 24), Eguberri-eguna (abenduak 25), Gabonzahar eguna (abenduak 31), Urteberri-eguna (Urtarrilak 1) eta Errege-eguna (Urtarrilak 6). Kristau katolikoentzat, Jesukristoren jaiotza ospatzeko egunak dira; kristau ortodoxoek, aldiz, urtarrilaren 7an ospatzen dute Jesukristoren jaiotza.",txiki
"Eguberriak edo Gabonak Eguberri aurreko egunetatik Errege egunera bitarteko egunak eta egun horietan ospatzen diren jaiak dira, hala nola Gabon eguna, Eguberri-eguna, Gabonzahar, Urteberri-eguna eta Errege-eguna. XX. mendearen bigarren erdiaz geroztik, kontsumismoak oparien ohitura hori bultzatu eta muturreraino eraman du, Eguberria kontsumismoaren jai nagusi bihurtzeraino: munduko gizarte kontsumistenetako erdi eta goi mailetako jendeek, urte sasoi horretan, diru kopuru handiak xahutzen dituzte opariak erosten eta oturuntzak prestatzen.",wiki
"Egunkaria (kazeta edo periodikoa ere deitua) albisteak emateko egunero argitaratzen den argitalpena da.
Jende askok gertaera garrantzitsuen berri jakiteko irakurtzen ditu egunkariak. Oro har, halako aldikotasun edo maiztasun batez argitaratzen dira, normalean egunero, baina bestela ere bai. XX. mendearen amaieran, Europan egunean 2.600 egunkari baino gehiago inprimatzen ziren eta Asian 2.500 baino gehiago. Ipar Amerikan 2.200 bat egunkari zeuden, Hego Amerikan 760 baino gehiago eta Afrikan 160 baino gutxiago.
Egunkari batek tokian tokiko, nazioko eta nazioarteko berri edo albisteak kontatzen ditu. Egunkari askok zutabeak ere badituzte, adituen iritziak eta gertaeren interpretazioak ematen dituztenak. Beste artikulu batzuek entretenimendua, negozioak, bidaiak eta kirolak jorratzen dituzte. Egunkari gehienek iragarkiak ere badituzte.",txiki
"Egunkaria, kazeta edo egunerokoa egunero kaleratzen den argitalpena da, bereziki albisteak ematen dituena.
Eguneroko berriak dakartzan aldizkakoa da. XIX. mendearen hasieran sortu ziren lehenengo egunkariak, orduan bete zirelako, lehendabiziko aldiz, egunkari bat sortzeko baldintzak. Berri iturburuen iraunkortasuna ikusi zenean, lehenengo agentziak sortu, eta berriak igortzeko sistemak jarri ziren: garraiobideak eta hasierako telegrafia sistemak. Orobat, papergintza eta inprimaketarako sistemak ere hobetu egin ziren. Gaur egun, egunkariak hainbat sailetan banatuta egoten dira: kudeaketa, erredakzioa eta inprimaketa. Erredakzioa da kazetaritzari gehien dagokiona; bi sailetan banatzen da: erredakzioa bera (aldi berean sailetan banatua) eta maketazioa, egunkariaren orrien banaketa eta bertan berriak zein lekutan eta nola jarri erabakitzen duena.Munduko lehen kazeta, Relation aller Fürnemmen und gedenckwürdigen Historien, 1605ean argitaratu zuen lehen aldiz Johann Carolusek Estrasburgon.
Tradizionalki, egunkariak inprimatuta argitaratu izan dira (normalean, egunkari-papera deritzon kalitate baxuko paper merke batean). Hala ere, gaur egun, egunkari gehienak webguneetan ere argitaratzen dira sareko egunkari gisa, eta batzuek inprimatutako bertsioak erabat baztertu dituzte.
Egunkariak XVII. mendean garatu ziren merkatarientzako informazio-orri gisa. XIX. mendearen hasieran, Europako hiri askotan, baita Ipar eta Hego Amerikan ere, egunkariak argitaratzen zituzten.
Independentzia editorial: kazetaritzaren kalitate eta tirada handia duten egunkari batzuk ereduzko egunkari gisa ikusten dira.
Interneten etorrerarekin, gaur egun, egunkari asko digitalak dira; beren berriak, formatu fisikoan baino, sarean aurkezten dira, eta, gaur egun, batez ere horren ondorioz, egunkarien paperezko aleen salmenten beherakada dago.",wiki
"Ekologismoa natura eta ingurune naturala zaindu eta babesteko helburua duen mugimendu bat da. Horretarako, ingurumenari kalte egiten dioten giza jarduerak murriztu edo bertan behera uztea proposatzen du. Gainera, mugimendu ekologistak aldaketa batzuk egin behar direla gizarteetan, helburu horiek lortu ahal izateko; horretarako, sistema politiko eta ekonomikoak ere aldatu behar direla defendatzen dute, gizarteek aurrera egin dezaten naturari kalterik egin gabe.
Ingurumen hitzak zentzu zabala du, mundu natural osoa hartzen baitu kontuan. Ekologistek airearen, uraren eta lurraren kalitatea babesteko edo hobetzeko eskatzen dute. Ekologistek biosfera babestea ere nahi dute, hau da, animaliak, landareak eta beste izaki bizidunak eta haien ekosistemak babestea.
Dena dela, ekologisten helburuak eta metodoak ez dira beti berdinak izaten. Adibidez, batzuek jendea kontzientziatu nahi izaten dute materialak ""murriztu, berrerabili eta birziklatzeko"" beharraz, kontsumitzen diren produktuen fabrikazioan, enbalajean eta garraioan erabiltzen diren baliabideak gutxitzeko. Beste batzuek ingurumena babesteko legeak aldarrikatzen dituzte, adibidez ibilgailu motordunei erregaien eta isurien eraginkortasunari buruzko arauak betetzea exijitzeko, erreserba naturalak sortzeko, desagertzeko arriskuan dauden espezieak hiltzea debekatzeko edo enpresek airera eta uretara isurtzen dituzten gai kimikoak erregulatzeko. Ekologista batzuek protesta-ekintzak antolatzen dituzte, ingurumenari kalte egiten dioten enpresen eta gobernuen arreta erakartzeko edo horrelako jarduera kaltegarriak eteteko. Beste batzuk naturarekin harmonia handiagoan biziko diren komunitate alternatiboak eraikitzen saiatzen dira.

Hala ere, desberdintasun horien gainetik, ekologista gehienak bat datoz lau helburu handitan: ingurumenaren babesa, demokrazia, justizia soziala eta indarkeriarik eza. Hala ere, bada uste duenik ekologismoaren izenean indarkeria justifikatuta dagoela, ingurumena kaltetzen duten enpresen aurka, edo etekinak lortzeko animaliak hiltzen edo gehiegikeriaz erabiltzen dituzten enpresen aurka; adibidez, meatzaritza eta egur enpresen eta larruzko berokien fabrikatzaileen aurka. Jarrera horren kontra daudenek, ordea, pentsatzen dute horrela jokatzen dutenak ez direla ekologistak, ""eko-terroristak"" baizik.",txiki
"Ekologismoa, mugimendu ekologista edo mugimendu berdea ingurumena babestearen aldeko ideologia eta praktika politiko anitzen multzoa da, kutsaduraz, espezieen iraungipenaz, aldaketa klimatikoaz eta berotze globalaz, janari transgenikoaz, gune naturalen suntsitzeaz, eta gizakia eta natura batera erasotzen dituzten bestelako ingurumen arazoez arduratzen dena. Mugimendu ekologistaren jarraitzaileei ekologista deritze. Bi joera bereizten dira ekologismoan: ekologia politikoan, ingurumen-arazoen oinarrian egitura soziopolitiko bat dagoela baieztatzen da, eta arazo horiek gainditzeko politika eta ekonomia sistema berriak behar direla nabarmentzen; beste batzuek, ordea, ez dute horrela kritikarik egiten, eta, politika-gaietan sartu gabe, kontserbazionismo, ingurumenaren administrazio edo nola edo halako konponbiderako beste jardueretan aritzen dira soilik, ingurumen-arazoen azken funtsa planteatu gabe. Bi mutur horien artean, tarteko ikuspuntuak dituzten ekologistak daude. Ekologismoa ideologia bat izateaz haraindi, norberaren eguneroko bizimodua baldintzatu behar duen praktika multzotzat ere jotzen da, kontsumismoaren aurka, bere komunitatearekin elkartasunean, naturarekiko gizabanakoen arteko harreman berriak sortuz. Praktika hauek orokorrak ez badira ere, ekologismoa lelo moduan gizartean txertatu da eta horrela, XX. mendearen bukaeran europar eta ipar amerikar gehienek ekologistatzat jotzen zuten euren burua.
Ekologismoa XIX. mendean abiatu zen, Industria Iraultzak eta Ipar Amerikako lurraldeen ustiapenak berehala ekarri zituzten ingurumen arazoek bultzaturik. Baina hastapen haietan kontserbazionismoaren ikuspuntutik baino ez zen garatu, irtenbidetzat parke naturalen eta antzeko guneen sorrera bultzatzera mugatuta. 1960ko hamarkadan, berriz, ekologisten iritziz gizateriaren ongizate eta existentzia bera kolokan jartzen dituen hondamendi ekologikoaren mehatxuaren aurrean, ekologismoak kontsumo-gizartearen aurka jo zuen, gizarte mugimendu zabala sortuz. XX. mendearen amaieran, alderdi politiko ekologista edo alderdi berde anitz sortu ziren, gizarte-mugimendu gisa ere jarraituz.
Egun, gizarte aurreratuetan, kontzientzia ekologista nabarmen zabaldu da gizarteko sektore eta talde guztietara, indarrean den gizarte- eta ekonomia-sistemaren barnean betiere garapen iraunkorraren kontzeptua garatuz, besteak beste. Euskal Herrian, borroka ekologistaren mugarri garrantzitsua izan zen Lemoizko zentral nuklearraren aurkakoa, zentrala geldiaraztea lortu zuena. Egun, ekologismotik betiere, Abiadura Handiko Trenaren aurkako gizarte-mugimendu zabalak dihardu borrokan.",wiki
"Emakumearen Nazioarteko Eguna martxoaren 8an  ospatzen da mundu osoan. Oso egun garrantzitsua da feminismoarentzat, pertsona guztiei gogorarazten dielako emakumeek borroka handia egin behar izan dutela gizonen eskubide eta aukera berberak izateko.
Emakumeen eskubideen alde XIX. mendearen amaieran eta XX. mendearen hasieran sortu ziren mugimenduen borroka gogoratzen da, botoa emateko eskubidea eta laneko berdintasuna barne. Emakumearen Nazioarteko Egunaren lehen ospakizuna 1911n egin zen Europako eta Ipar Amerikako hainbat herrialdetan. 1917ko Errusiako Iraultzaren hasieran emakumeek izandako papera dela eta, martxoaren 8an ospatzen hasi zen egun hori hurrengo urteetan.

Gaur egun, martxoaren 8a aukera bat da oraindik ere mundu osoko emakumeen lorpenak aitortzeko eta ospatzeko, baita emakumeek herrialde eta kultura askotan dituzten arazoei buruz hausnartzeko ere. Eguna, halaber, soldata-berdintasuna, genero-indarkeria eta diskriminazioa bezalako gai garrantzitsuez ohartarazteko ere erabiltzen da.",txiki
"Emakume Langilearen Nazioarteko Eguna martxoaren 8an ospatzen da. Herrialde gehienetan Emakumearen Nazioarteko Eguna izenarekin ere ezagutzen da. Emakumeen eskubideen aldeko borroka ezberdinak gogoratzeko zein eskubide horiek betetzea eskatzeko erabiltzen da eguna.
Emakumeen Nazioarteko Eguna, lehenengoz, 1909ko otsailaren 28an ospatu zen, Ameriketako Estatu Batuetako (AEB) New York hirian, AEBetako Alderdi Sozialistak antolatuta. 1917ko martxoaren 8an Errusiar Inperioko hiriburua zen Petrograden (gaur egungo San Petersburgo) oihalgintzako emakume langileek manifestazioa abiatu zuten, eta hiri guztia hartu zuten; hura izan zen Errusiako Iraultza piztu zuten ekintza nagusietako bat. Egun hau batez ere herrialde eta mugimendu sozialista eta komunistek ospatu izan zuten, harik eta 1975ean Nazio Batuen Erakundeak nazioarteko egun izendatu zuen arte.",wiki
"Emakumeek, gaur egun, gizonek dituzten eskubide berdinak dituzte herrialde askotan. Eskubidea dute jabetzak izateko, hezkuntza jasotzeko eta beraiek aukeratzen duten lanean aritzeko, adibidez. Botoa emateko eskubidea ere bai, edo beraien herrialdeko presidente edo lehen ministro izateko edo kargurako hautatuak izateko. Baina hori ez da horrela izan beti. Mugimendu feministak urte askoan egin du lan eskubide hauek lortzeko.
Historian zehar, emakumeak ez dira gizonezkoen pare tratatuak izan. Esan ohi zen emakumeak naturalki ahulagoak zirela eta gizonezkoak, berriz, adimentsuagoak. Gainera, hainbat mito eta erlijio-sinesteetan, emakumea zen gaiztakeriaren sorburu.
Arrazoi horiengatik, emakumeei ez zitzaizkien aitortu gizonek zituzten eskubide berak. Baina askatasun apur bat izan zutenean, emakumeek ere lorpen garrantzitsuak egin zituzten. Adibidez, hainbat emakume buruzagi boteretsuak bilakatu ziren: Elisabet I.a erreginak Ingalaterra 45 urtez gobernatu zuen XVI. mendean; edo Katalina Handia Errusiako enperatriza izan zen XVIII. mendean.
XVIII. mendearen amaieran, Europa eta Ipar Amerikako jende asko hasi zen gizabanakoen askatasunari buruz hitz egiten. Hauek zioten jendeak eskubideak zituela eta gobernuek errespetatu egin beharko lituzketela. Baina emakumeak alde batera utzi zituzten, “gizonezkoen eskubideak” bezalako esamoldeak erabilita. Garai hartan pentsamendu askeko emakume batzuek hitz egin zuten beraien eskubideei buruz; haietako bat Mary Wollstonecraft feminista ingelesa izan zen. Hezkuntzan, lanean eta politikan emakumeek gizonen aukera berdinak izan behar zituztela esan zuen.",txiki
"Emakumeen eskubideek munduko gizarte ezberdinetan emakume eta neskatilei aitortu eta onartzen zaizkien eskubide bereizketari egiten diote erreferentzia. Toki batzuetan eskubide hauek instituzionalki eta legalki babestuak diren arren, munduko zenbait lekutan ez da berdina gertatzen, urratzera edo ukatzera ere iritsiz.Emakumeen eskubideen nozioarekin gehien erlazionatzen diren gaiak, besteak beste, honakoak dira: osotasunerako eskubidea, norberaren gorputzaren gaineko kontrola, sufragio eskubidea, kargu publikoak izateko eskubidea, lan eskubidea, berdintasunezko ordaintze justu batetarako eskubidea, jabetzak edukitzeko eskubidea, hezkuntza eskubidea, armadan zerbitzatzeko eskubidea, kontratu legalak sinatzeko eskubidea eta ezkontza eta gurasotasun eskubideak.",wiki
"Enpresa ondasun eta zerbitzuak salduz pertsonen behar eta nahiak asetzen dituen erakunde bat da. Txikia edo handia izan daiteke: txikia, herriko denda bat bezala, edo handia, nazioarteko enpresa bat bezala. Enpresa baten helburu nagusia jendeak erosi nahi dituen produktu edo zerbitzuak salduz dirua irabaztea da.
Enpresak oso garrantzitsuak dira herrialdeen ekonomiarako, lanpostuak eta berrikuntza teknologikoak sortzen dituztelako eta ekonomia hazten laguntzen dutelako. Gizarteak behar dituen ondasun eta zerbitzuak ekoizten dituztenez, garapen sozial eta ekonomikoa bultzatzen dute. Gainera, enpresak elkarren artean lehian aritzen direnez, gero eta produktu hobeak egin behar dituzte.",txiki
"Enpresa edo konpainia erakunde ekonomiko eta sozial bat da, gizarteari ondasunak eta zerbitzuak eskaintzen dizkiona, ahalik eta modu eraginkorrenean, ekoizpen-faktoreak, kapitala eta lana alegia, bateratuz. Enpresak izan daitezke, hartara, baserriak, okindegiak, hegazkin-konpainiak eta bankuak. Enpresa kapitalistetan, enpresaburuak enpresako ekoizpen-baliabideen jabea da eta langileak kontratatzen ditu lan egiteko; aldi berean ahalik eta irabazi gehien lortzea ezartzen du helburu nagusi moduan. Beste kasu batzuetan, ordea, enpresen helburu nagusia bestelakoa da, hala nola Gobernuz Kanpoko Erakunde eta enpresa publikoen kasuan. Aldi berean lana zein kapitala ekartzen dituzten bazkideez osaturiko enpresak ere badaude, Rochdaleko Aitzindariak sortutako kooperatibak kasu. Nolanahi ere, enpresak ekonomia eta gizarte bateko oinarrian kokatzen dira, produktuen ekoizpena eta zerbitzuen eskaintza bermatuz eta enplegua sortuz. XX. mendean zehar enpresa kapitalista zenbaiten hazkunde bizia izan da, enpresa-talde handiak eta multinazionalak sortuz. Egun, enpresen kontzentrazio- eta bateratze-prozesuak aurrera jarraitzen du, eta enpresa batzuek botere politiko itzela lortu dute, estatuen erabakiak nabarmen eraginez.
Alde anitzeko kontzeptua da enpresa: izaera ekonomikoaz gainera, errealitate teknologikoa, juridikoa, soziologikoa, psikologikoa ere bada aldi berean. Ikuspegi sozial batetik, enpresa langileek osatzen dute eta beraz, aintzat hartu behar dira enpresan pertsona hauen integrazioa eta beraien arteko harremanak. Baliabide teknologiko egokiak erabili eta langileekin uztartu beharko ditu, besteak beste. Enpresak berariazko nortasun juridiko ere behar du, barneko funtzionamendua eta kanpoko erakunde eta pertsonekiko harremanak arautu behar baitira. Azkenik, enpresa bat langile banakoek osatzen dutela ere kontuan hartu behar da, horietako bakoitzak enpresari buruz asmo, helburu eta itxaropen ezberdinak dituena.",wiki
"Erlijioa jainko bat edo nolabaiteko izakiren bat gizakiaren gainetik dagoela uste duten pertsonen sinesmen eta zeremonia multzoa da. Izaki edo Jainko hura ikusezina da, eta ezin da frogatu existitzen denik, baina harengan sinesten duten pertsonek existitzen dela uste dute. Horri fedea esaten zaio. 
Kasu batzuetan, fededunek Jainkoa bizitzaren eta unibertsoan dagoen guztiaren sortzailea dela uste dute. Fededun batzuentzat Jainkoak guztia daki, edozer gauza egin dezake, eta gertatzen den guztiaren erantzule da. Batzuek uste dute Jainkoa beti ona dela. Beste batzuek, berriz, dituzten arazoak konpontzen lagundu dezakeela uste dute, eta horretarako otoitz egiten dute. Jainkoarekin komunikatzeko modua da. Hala ere, jainkorik ez duten erlijioak daude.
Erlijio guztiek helburu bera dute: jarraitzaileei bizitzaren zentzua aurkitzen laguntzea. Jende askok mundua nondik datorren jakin nahi du. Beste askok, berriz, hil ondoren gertatuko dena jakin nahi dute. Erlijio gehienek nolabaiteko erantzuna eskaintzen diete galdera horiei. 
Fededun askok uste dute fedeak haien bizitza hobetzeko eta kezkak arintzeko kemena eta itxaropena ematen diela. Hala ere, fededun batzuek beste pertsona batzuekin eztabaidatzen dute haien erlijioa desberdina delako. Historian zehar erlijio-gerrak egon dira askotan, beren jainkoa benetako jainko bakarra dela uste duten herrien artean.
Erlijioek oso paper garrantzitsua izan dute mundu osoko herrien historian. Jendearen bizitzaren alderdi gehienetan izan dute eragina. Adibidez, erlijioek zerikusi handia izan dute gobernuak eta familiak eratzeko eta seme-alabei irakasteko moduarekin.",txiki
"Erlijioa pertsona edo gizatalde baten sinesmen multzoa da, bereziki mundu espiritualarekin lotzen gaituena. Horrekin batera, erlijio hitza sarri erabiltzen da harreman horretatik sortzen diren kode etiko eta moralak edo erakunde-egiturak definitzeko.",wiki
"Errolda herrialde batean bizi den jende kopuruaren kontaketa edo zenbaketa da; pertsona horiei buruzko datuak eskaintzen ditu: non bizi diren, zenbat urte dituzten, lana duten edo ez, etab. Gobernuek eta enpresek erroldak erabiltzen dituzte erabaki garrantzitsuak hartzen laguntzeko. Biztanleria ez ezik, etxebizitza, nekazaritza edo industria bezalako gaiak jorratzen dituzten erroldak ere badaude.",txiki
"Errolda udalerri batean bizi diren herritarren zerrenda edo erregistro bat da, horretan izena eman ondoren toki edo eremu horretan botoa eman, eskolaratu, osasun-zerbitzuak jaso eta beste hainbat eskubide dutenak zehaztu eta ziurtatzeko erabiltzen dena. Zentsua zerrenda osatu baino zenbaketa egitea helburu duen eragiketa estatistika bat den bitartean, erroldak izaera administratiboa duen zerrenda da eta norbera zerrendan badagoen da garrantzitsuena.",wiki
"Esklabotasuna edo esklabotza pertsona bat norbaiten jabetzapean edukitzea da, gauza bat balitz bezala. Eta, hain zuzen ere, gauza bat balitz bezala, esklaboak erosi eta saldu egiten dira. Gaur egun, esklabotasuna mundu osoan debekatuta dago, baina, zoritxarrez, oraindik ere existitzen da leku batzuetan.  Adibidez, gerretan parte hartzen dituzten haur soldaduak gerrako jaunen esklaboak izaten dira. Gainera, herrialde txiro edo pobreetako emakume gazte asko ere saltzen dituzte; baita umeak ere, lan egiteko. Nazio Batuak eta polizia pertsona horiek laguntzen saiatzen dira baina askotan oso beldurturik egoten dira eta ez dira ausartzen inori ezer esatera. 
Esklaboak ez dauka askatasunik, ezta eskubiderik ere. Jabeak nahi duena egin dezake esklaboarekin; gehienetan, lanerako erabiltzen dira, lansaririk ordaindu gabe, eta oso egoera txarretan. 
Historian, esklabotasuna oso zabalduta egon da. Biblian ere agertzen dira esklaboak. Garai eta herrialde batzuetan, biztanle asko ziren esklaboak. Gogor lan egin behar izan zuten jabeentzat, adibidez, Estatu Batuetako lurjabe handien kotoi-soroetan. Europarrek Afrikako biztanle asko esklabizatu zituzten indarrez, eta Ameriketara eraman zituzten, aberatsen lurretan lan egitera. Asko hil ziren, batez ere ihes egiten saiatzen baziren. Gainera, esklaboek umeak izanez gero, ume horiek ere esklabo izango ziren.
XIX. mendean, esklabotasunaren kontrako mugimendua indartu egin zen; gero eta jende gehiagok esaten zuen pertsona guztiek izan behar dutela libreak. Estatu Batuetan, esklabotasuna debekatu egin zen; horrek gerra zibil bat eragin zuen, esklabotasunaren alde eta kontra zeuden estatuen artean.

Español
Français eta Français",txiki
"Esklabotza edo esklabotasuna pertsona batek, esklabo izenekoak, horren jabetzat jotzen den nagusiari obedientzia osoa zor izatea da, inolako soldatarik eta eskubiderik gabe. Esklaboak jabea obeditu behar du jaiotzatik edo saldua nahiz harrapatua izan denetik (askatasunetik esklabotzarako urratsa), hil edo aske geratu arte (esklabotzatik askatasunerako urratsa).
Esklabotza jabetza-legearen printzipioei aplikatzen zaien edozein sistema da, pertsona batzuei beste pertsona baten jabea izatea, erostea eta saltzea ahalbidetzen diena, de iure ondasun gisa. Esklabo bat ezin da halako moldaketatik bere kabuz aldendu, eta ordainsaririk gabe egiten du lan. Aditu askok gaur egun “ondasun esklabotza” (ondasun pertsonala) terminoa erabiltzen dute legezkotasunaren, de iure esklabotzaren zentzu zehatz honetarako. Adiera zabalago baten, esklabotza hitzak norbanakoari bere borondatearen aurka lan egitera behartuta dagoen edozein egoerari ere erreferentzia egin diezaieke. Adituek, gainera, askatasunik gabeko lana edo behartutako lana bezalako termino generikoagoak erabiltzen dituzte, horrelako egoerak aipatzeko. Hala ere, hitzaren esanahi zabalagoan, esklabotzaren azpian esklaboek lege eta ohituren arabera, eskubide eta babes batzuk izan ditzakete.

Esklabotza kultura askotan egon zen, jatorria gizakiaren zibilizazioen hasieran kokatuz. Pertsona bat jaiotzatik edo harrapatua zein erosia izan zelako bihur zitekeen esklabo. Esklabotza legezkoa zen gizarte gehienetan garai batean, baina gaur egun legez kanpokoa da herrialde guztietan. Esklabotza ofizialki indargabetu zuen azken herrialdea Mauritania izan zen, 1981tean. Dena den, gutxi gorabehera 40 milioi pertsona daude egun mundu osoan esklabotza modernoaren menpe. Esklabotza modernoaren forma ohikoena pertsonekin trafikatzeari esaten zaio. Beste arlo batzuetan, esklabotzak zorraren morrontza bezalako praktiken bidez dirau: egun, esklabotzaren forma hedatuena da. Halaber, gatibu mantentzen diren etxeko zerbitzariak, edo haurren zenbait adopzio mota esklabo gisan  lan egitera behartzeko, edo haur soldaduak, edo behartutako ezkontzak.
Esklabotzaren amaierako nazioarteko eguna abenduaren 2an ospatzen da.",wiki
"Esklusak lur aldapatsuan dagoen ibaibide edo kanal batetik ontziak edo itsasontziak pasatu ahal izateko balio duen eraikuntza bat da. Batzuetan, ibai, ubide edo kanal batean nabigatu daitekeen bide-tarteetako ura maila edo altuera desberdinetan egoten da lurraldearen orografiaren eraginez, eta ondorioz, esklusa batek ura igo edo jaitsi egiten du halako tarte batean, ondokora pasatu ahal izateko. Urarekin batera, esklusan dagoen ontzia ere igo edo jaitsi egiten da, ondoko esklusaren maila berean kokatu arte.
Ibaiak edo kanalak oso aldapatsuak izan ohi dira zati batzuetan. Ondorioz, ibilguak ez dira oso sakonak izaten, edo ur-jauziak egoten dira. Ontzi batek ezingo luke toki horietatik nabigatu. Horregatik hainbat esklusa eraikitzen dira leku horietan, altuera-desberdintasun hori gainditzeko. Desberdintasun hori oso handia denean, beste aukera bat dago: ontzia soilik igotzen duen ontzi-jasogailu erraldoia. Horrek energia gehiago behar du, baina ur gutxiago erabiltzen du. Hala ere, ontzi batzuk astunegiak dira igogailu baterako.",txiki
"Esklusak edo urateak nabigazio ubideetan bildutako goitierak gainditzea ahalbidetzen duten lan hidraulikoak dira, bertan aurkitzen diren itsasontziak jaitsi edo igotzen dituztenak. Batzuetan, presa baten egitura gehigarrietako zati ere badira, ibai nabigagarrietan eraikitzen denean.
Oso ezagunak dira Panamako Kanalekoak. Europako barne nabigazioa garatuta dagoenez, Ipar Itsasotik Itsaso Beltzera nabiga daiteke, zenbait esklusa erabiliz.
Esklusa bat zeharkatzea kontu motela da: ur-mailak orekatu behar dira, lehenik itsasontzia dagoen kanalaren zatiarekin eta, ondoren, hurrengo mailarekin. Ur-kontsumoa handia da: gutxitzeko, esklusa zeharkatu behar duen itsasontzirik ez badago, bete zein hustean kontu izan behar. Hori bi esklusa paraleloan eraikitzeko arrazoietako bat da; horrela, batak husten duen uraren zati bat bestea betetzeko erabil daiteke.
Teknikoki, esklusa bakarrarekin gaindi daitekeen goitiera gehiena 25 metro ingurukoa da. Alde handiagoak gainditzeko, bata bestearen jarraian jarritako lanetara jo behar da —are zailagoak dira— edo honakoen antzeko beste gailuak erabili:

itsasontzi-igogailuak, eta
ur-plano okertuak.Belgikan ""du Centre"" kanalaren gainean, 2002an, Strépy-Thieuko igogailu-funikularra inauguratu zen, 73 metroko goitiera gainditzea ahalbidetzen duena.",wiki
"Eskola-jazarpena (bullying ere deitzen zaio, ingelesezko hitza erabiliz) besteei min egiteko modu bat da, bai fisikoki eta baita mentalki ere. Erasotzaileek beldurtu edo iraindu egiten dituzte beren biktimak, hitzez edo ekintzez, hauek beren buruarekin gaizki sentiarazteko.
Eskola-jazarpena eskoletan eta eskola-giroan gertatu ohi da, haur eta nerabeen artean. Estatu Batuetan, bigarren mailako hezkuntzako eta batxilergoko ikasleen herenek eskola jazarpena jasan dute. Eskola-jazarpenak arazo gutxiago ematen ditu nerabeak zahartzen joan ahala. Baina helduek ere jazarpena jasan dezakete.",txiki
"Eskola jazarpena (ingelesez: school bullying) ikasle batek bere eskolan beste ikasleen eskutik jasaten duen jazarpen eta eraso-egoera jarraitua da. Jazarriak gutxiespenak, irainak, txantxak, iseka, kolpeak eta bestelako eraso fisiko eta psikologikoak pairatzen ditu eskola jazarpenean, erasotzaileen botereari edo indarrari aurre egin ezinik, eta azkenik jazarria mendekotasun-egoera batera doa.
Eskola jazarpenaren ondorioak larriak dira biktimentzat: estresa, estutasuna, beldurra eta depresioa ere jasaten dituzte eta kasu batzuetan biktimak suizidiora ere heldu dira. Eskola jazarpena betidanik gertatu bada ere, Dan Olweus suediar irakaslea hasi zen arazoa aztertzen Suediako eskoletan 1970eko hamarkadan. Antzina, eskoletako ohiko fenomeno naturala edo zela uste bazen ere, XX. mendeko bukaeratik egindako ikerketek eta jazarpen-kasu jakinetan hedabideek jarri duten arreta gizartean kezka berezia sortu duen arazo bilakatu da, mundu osoko eskoletako arazoa dela frogatzearekin batera. Horretaz jabeturik, anitz dira arazoari aurre egiteko ekimenak hezkuntza-arduradunen aldetik.",wiki
"Espetxeak edo kartzelak delitu larriengatik kondenatuak izan diren pertsonak preso edukitzeko erabiltzen diren eraikinak dira. Munduko herrialde guztietatik, Estatu Batuak eta Txina dira preso gehien dituztenak.
Espetxeek hiru helburu nagusi dituzte: kriminalak zigortzen dituzte askatasuna kenduz, kriminal arriskutsuak kaleetatik kanpo mantentzen dituzte, eta presoak birgaitzen edo pertsona hobeak bihurtzen lagun dezakete. Espetxeek, presoei heziketa, lan-prestakuntza edo laguntza emanez, krimenek eragindako arazoak gainditzeko egiten dute hori. Arazo horien artean arazo emozionalak, buruko arazoak edo drogen edo alkoholaren abusua egon daitezke.",txiki
"Espetxe, presondegi edo kartzela presoak giltzapean edukitzeko eratutako eraikina edo lekua da. Krimen bat egiteagatik estatuak ezartzen duen bertan egiteko zigor-legalak kartzelatze, espetxeratze edo kartzelaratze du izena. Kartzelak herrialde bateko justizia sistemaren barruan daude zigor-erakundeak osatuz.",wiki
"Esplorazioa ezagutzen ez den lurralde edo beste edonolako leku bat aztertzeko egindako bidaia edo ekintza da. Historian zehar, munduko leku ezezagunei buruz ikasteko egin izan dira esplorazioak. Gaur egun, XXI. mendearen bigarren hamarkadarako, Lurraren azalera gehiena esploratuta dago. Esplorazioak, ordea, norabide berrietan jarraitzen du, itsas azaletik milaka metrotara eta espaziotik kilometro askotara.
Lehen esploratzaile ezaguna Hannu izan zen, K.a. 2750ean bizi izandako egiptoar bat; gaur egun Etiopia eta Somalia diren lurraldeetara joan zen hano aberastasunak zein ziren jakiteko. Beste esploratzaile handi askok jarraitu zioten ondoren. Antzinaroko esplorazio-bidaiarik handiena Mazedoniako Alexandro Handiak egin zuen K.a. 300. urtean: armada handi batekin, Ekialde Hurbileko hainbat leku esploratu eta haietako herriak konkistatu zituen, eta hainbat kolonia ezarri zituen Egiptotik hasi eta Indiaraino. askoz geroago, 1200. urtean, Marco Polok Italiatik Txinara bidaiatu zuen Zetaren Bidea izenez ezagutzen den merkataritzarako ibilbide handian zehar.",txiki
"Esplorazioa bilaketa edo bidaiatze jarduera da, herri edo leku ezezagunak ezagutzeko. Esaterako, espazioaren esplorazioa, mineralen edo petrolioaren bilaketa. Informazio bilaketari ere aplikatzen zaio. Gizateriaren jatorritik esplorazioa izan arren, gailurra esplorazioaren Aroan lortu zuen, Europako marinelek mundu osoan zehar bidaiatu baitzuten lurralde, kultura eta erlijio berrien bila.",wiki
"Estatistika matematiken adar bat da. Estatistikak informazioa batu, laburbildu eta zer esan nahi duen azaltzen du. Lan honetatik ateratzen diren zenbakiak ere estatistikak deitzen dira. Eguraldia eta kirol-taldeen errendimendua bezalako gauzak iragartzen lagundu dezakete. Pertsona talde handiei buruzko gauza espezifikoak ere deskribatzen dituzte, batzuetan; adibidez, boto-emaileen iritziak, ikasleek zenbat irakurtzen duten, edo adin ezberdinetako biztanleria zenbaterainokoa den hiri batean.
Ikerketa estatistikoetan, lau oinarrizko kontzeptu erabiltzen dira:

Populazioa: ikerketa estatistikoan aztertu nahi diren elementu guztien multzoa.
Banakoa: populazioa osatzen duen elementuetako bakoitza. Banakoen kopuruaren arabera izango da populazioaren tamaina.
Aldagai estatistikoa: populazio baten barruan aztertu nahi dugun informazio edo ezaugarria.
Lagina:  populazio batetik jasotako elementu multzo bat, ustez populazio osoaren errepresentazio nahiko zehatza eman dezakeena, eta ikerketarako erabiltzen dena, populazio osoa ezin denean erabili.",txiki
"Estatistika matematikaren adar bat da, datuak biltzeaz, sailkatzeaz, aztertzeaz, interpretatzeaz eta aurkezteaz arduratzen dena. Helburutzat du datu horien baitan dauden erregulartasunak eta erlazioak hautematea, horietarako ereduak eratzea, iragarpenak egitea, konklusio zehatzak ematea, eta erabaki egokiak hartzea. Labur, estatistikaren helburua da jasotako datuetatik informazio baliagarria eskuratzeko teknikak garatu eta aplikatzea. Horretarako, matematika, probabilitate teoria eta erabaki-teoria oinarritzat hartzen ditu. Estatistikaren teknikak maila bitan erabiltzen dira: estatistika deskribatzailean teknika sinple eta errazak erabiltzen dira datuak irudikatu eta laburtzeko; inferentzia estatistikoak, berriz, azterketa konplexuago eta zorrotzagoa egiten du, datuak eredu matematiko batera egokitu eta berarekin duten errore estatistikoa neurtuz, probabilitate kontzeptuan oinarrituz horretarako. Egun funtsezko metodologia da ikerketa zientifikoan eta alor guztietan zabaltzen da bere erabilera, hala nola ekonomian, medikuntzan, soziologian eta meteorologian. Hala ere, erabilera oker batengatik estatistika manipulazio eta erroreen iturburua izan da sarri; hori dela eta, estatistikaren emaitzak behar bezala interpretatzeko garrantzitsutzat jotzen dira estatistikaren jendarteratzea eta estatistika-hezkuntza zorrotza, estatistika teknikak eta horietarako programa informatikoen aukerak tentuz baliatzeko.
Beste alde batetik, estatistikak terminoa edonolako datu multzoak, baina gehienetan erakunde publikoek argitaratutako datu ofizialak, adierazteko ere erabili ohi da (langabetuen estatistikak eta osasun estatistikak, esaterako). Estatistika ez da, ordea, datuak jasotzera mugatzen, harago doa eta datuen azterketarako metodologia ere hartzen du bere baitan.",wiki
"Etxe orratza ohiko etxeek baino garaiera handiagoa duen eraikina da; solairu asko izaten dituzte: adibidez, argazkiko etxe orratzak 101 ditu eta 509 metro lurretik puntaraino
Definizio orokor samarra da hori, baina, egia esan, zaila da eraikin bat etxe orratza den edo ez den esatea. Horregatik, irizpide gisa, esaten da 150 metro baino gehiagoko eraikina dela etxe orratza.",txiki
"Etxe orratza, zeru-harraskaria edo zeruorratza solairu edo garaiera askoko eraikina da. Eraikinon arrazoiak asko dira: lurzoruaren kostu handia, hiriaren ikur bat eraikitzeko nahia...
Etxe orratza definitzeko era asko daude: erabilienaren arabera, 150 metro baino gehiagoko eraikina da. 300 metrotik gorakoek supergaraiak izena dute.",wiki
"Euskadi Ta Askatasuna, ETA siglez ezagunagoa, Euskal Herriaren independentzia eta sozialismoa lortu nahi zituen erakunde armatu klandestinoa izan zen, 1958ko abenduan sortua, eta 2018ko maiatzaren 3an desegina. Munduko herrialde gehienek, eta Euskal Herrian dauden instituzio eta alderdi politiko gehienek talde terroristatzat hartzen zuten. Herritar sektore batzuek babesa eskaini izan diote, historian zehar.

Español",txiki
"Euskadi Ta Askatasuna, ETA siglez ezagunagoa, Euskal Herriaren independentzia eta sozialismoa lortu nahi zituen erakunde armatu klandestinoa izan zen, 1958ko abenduan sortua, eta 2018ko maiatzaren 3an desegina. Euskal Nazio Askapenerako Mugimenduaren barruan, talderik esanguratsuenetarikoa izan zen, baita euskal gatazkak izan zuen partaiderik garrantzitsuenetarikoa ere.
ETAk bere burua «nazio askapenerako euskal erakunde sozialista iraultzaile»tzat zuen. Goiburua «Bietan jarrai» zuen. Hainbat Estatuk (Ameriketako Estatu Batuak, Espainia, Frantzia eta Kanada) eta nazioarteko erakundek (Europako Kontseilua, Nazio Batuen Erakundea, Europol eta abar) erakunde terroristatzat izendatu zuten.
1968tik 2010 arte, ETAren ekintza arruntenak lehergailu eta arma bidezkoak izan ziren, pertsonen nahiz ondasunen aurka. Gutxienez 758 gizabanako hil zituen, bereziki Espainiako segurtasun indarretako kideak, baina baita politikariak, epaileak, enpresaburuak, kazetariak, droga-trafikatzaileak eta halako kargu edo ogibide publiko berezirik ez zuten lagunak ere. Hainbat enpresabururi estortsioa egin zien, iraultza-zerga delakoa ordainarazteko; eta bahiketak ere egiten zituen.XXI. mendean zehar Dena da ETA doktrina politiko-juridikoaren ondorioz, Espainiako legediaren aurrean etakidea nor zen eta nor ez zen desitxuratu egin zen. Besteak beste, 2002az geroztik Alderdien Legearen ondorioz hainbat alderdi politiko, 600dik gora hautes zerrenda eta gizarte-antolakunde legez kanpo utzi zituzten Hego Euskal Herrian, ETArekin nolabaiteko «lotura» izatea egotzita. ETAk hainbat aldiz egin zituen su-etenak eta Espainiako Gobernuarekiko negoziazioak. 2010az geroztik ez zituen armak erabili, eta 2011z geroztik Espainiako eta Frantziako gobernuekin bake elkarrizketak egiteko saioak egin zituen, baina gobernu horiek uko egin zioten. Azkenean, ETA gizarte zibilaren laguntzaz 2017an armagabetu zen.
2018ko maiatzaren 3an, Kanboko Topaketa edo Gatazkaren Konponbidea Aitzinatzeko Nazioarteko Topaketaren bezperan, agiri baten bidez bere behin betiko desegitea iragarri zuen. 21. mende hasieratik, ETAk eragindako biktimak eta kalteak bete-betean sartu ziren Hego Euskal Herriko eta, ñabardurak ñabardura, Espainiako agenda politikoan eta gizartean, haien oroimena gal ez zedin; aldi berean eta haren lorratzean, beste eragile politiko armatuen ekintza eta kalteen oroimenak ere oihartzun handiagoa hartu zuten.",wiki
"Familia-plangintza bikoteek zenbat haur, noiz eta zenbatero izateari buruz hartzen duten erabaki multzoa da. Hau da, haurrik izan nahi duten ala ez erabakitzea, eta, baiezko kasuan, zenbat eta noiz izan erabakitzea. Beste pertsonaren erabakiak errespetatzea ere esan nahi du, bere gorputzaren eta familia-bizitzaren inguruan, batez ere emakumeen kasuan.
Familia-plangintzak esan nahi du bikoteek kontrolatzen dutela haurrak izateko duten gaitasuna, eta, beraz, familiaren etorkizunari buruzko erabakiak arduraz hartu ditzaketela. Beren ugalketaren jabe direnez, nahi gabeko haurdunaldiak saihesten dituzte, eta bizitzan dituzten helburuak betetzeari denbora gehiago eskaini diezaiokete.
Familia-plangintzak bikotearen ardurari ematen dio garrantzia, haiek erabaki behar baitute noiz dauden haurrak edukitzeko prest. Erabaki hau hainbat faktoreren araberakoa da, hala nola finantza-egonkortasuna, heldutasun emozionala eta haurrei eskaini nahi dioten bizi-kalitatea.",txiki
"Familia-plangintza bikote edo pertsona batek hartutako erabaki librea eta arduratsua da, izan nahi dituen seme-alaben kopuruari buruz, eta, ume bat baino gehiago edukitzea erabakiko balu, horien jaiotzen arteko denbora-tarteari buruz. Jaiotzak erregulatzeko prozedurak, bai haurdun ez geratzeko teknikak (kontrazepzioa) bai lagundutako ugalketa-teknikak ere bada. Teknika horiek errazteko, administrazioek familia-plangintzako zentroak sortzen dituzte.",wiki
"Feminismoa gizartean emakumeen eskubideak bultzatzea bilatzen duen ideia eta mugimendua da. Pentsamendu feministak emakumeak gizarteko maila guztietan (politikan, lan munduan, familian, etab.) duen estatus edo egoera hobetu eta emakume eta gizonen arteko desparekotasunak desagertarazi nahi ditu.
Feminismoa, ordea, ez da bakarrik emakumeen mugimendua, hainbat gizonezko ere baitaude feminismoaren ideien alde. Gainera, emakume guztiak ez dira feministak; askok gizarteak tradizionalki ezarri dizkien rolak onartzen dituzte eta ez dute horretan inolako gauza okerrik edo bidegabekorik ikusten.
Kontuan izan beharra dago emakumeak gizonezkoen azpian edo gizonen mende egon direla historian, ia leku eta garai guztietan, eta oraindik egoera hori ez dela aldatu leku askotan eta gizartearen hainbat eta hainbat esparrutan, baita feminismoari esker emakumeen egoera asko hobetu duten gizarteetan ere. Izan ere, egia da munduko herrialde askotan hobekuntza garrantzitsuak egon direla emakumeen egoeran (boto-eskubidea, abortatzeko eskubidea, dibortzio-eskubidea, etab.), baina, hala ere, herrialde askotan oraindik ere asko falta da emakume eta gizonen arteko berdintasuna lortzeko, baita herrialderik aurreratuenetan ere.",txiki
"Feminismoa helburu partekatua duen mugimendu politiko, ideologia eta gizarte-mugimenduen multzoa da: sexuen arteko berdintasun politiko, ekonomiko, pertsonal eta soziala definitu, egonkortu eta lortzea. Helburu honen barruan emakumeentzat gizonezkoek dituzten hezkuntza eta lan aukera berdinak lortzea dago ere. Zentzu zabalean, feminismoak matxismoaren zein patriarkatuaren aurka egiten duen mugimendua ere bada.
Mugimendu feministek emakumeen eskubideen aldeko kanpainak egin izan dituzte eta egiten dituzte, bozkatzeko eskubidea, hautatua izateko eskubidea, lanerako eskubidea, soldata berdintasunaren aldekoa, ondasunak izateko eskubidea, hezkuntzarako eskubidea, kontratuak egitekoa, ezkontzan eskubide berdintasuna izatearen aldekoa edo amatasun baimena bezalakoak. Feminista askok abortatzeko eskubidea edo gizarte integrazioaren alde ere egin dute lan, emakumeak eta neskak sexu-abusu eta bortxaketengandik babesteko, edo etxeko zein kanpoko emakumeen aurkako indarkeria eta feminizidioen aurka. Mugimendu feministak jantzi ohikoetan edo jarduera fisikoan aldaketa ere bultzatu izan du.Feminismoak bultzatutako kanpainek aldaketa historiko nabarmenak eragin dute emakumeen eskubideen eremuan, batez ere Mendebaldean. Ia iturri guztiek onartzen dute feminismoak lortu duela emakumeen boto eskubidea, ugaltze eskubide asko (antisorgailuak eta abortatzeko eskubidea barne) eta kontratuak zein ondasunak izateko eskubidea. Honakoak dira Frantziako hezkuntzan emakume eta gizonen arteko berdintasunaren egindako progresoa:
1861: Batxilergoa lortu zuen lehen emakumea.
1881: Jules Ferry legeak lehen hezkuntza derrigorrezko, doako eta laikoa neska eta mutilentzat bientzat zabaldu zuen.
1882/1883: Nesken bigarren hezkuntzako lehen eskolak Parisen (Fenelon) eta Montpellierren .
1905: Sévigné ikastetxea (erakunde pribatua) hasi zen neskak batxilergorako prestatzen: Frantziako bakarra zen.
1924: ikasketa-programak eta batxilergoa berdin-berdinak ziren neska eta mutilentzat. Neskentzako institutu publikoak batxilergorako ere prestatzen hasi ziren.
1965: Nesken eskolatze-tasa eta mutilena berdindu ziren.
1971: Batxilergoa ikasten zuten nesken kopurua eta mutilena berdindu ziren.
2000: Hezkuntza-sisteman nesken eta mutilen arteko aukera-berdintasuna sustatzeko neurriak hartzen ari dira.Eta honakoak dira 1960 eta 1970eko hamarkadetan Frantzian (Espainian ere baina hainbat urte geroago onartu ziren) emakumeen eskubideak garatzeko sortu ziren lege batzuk:
1965: Emakume ezkonduek eskubidea lortu zuten senarraren baimenik gabe lan egiteko, baita beren ondasunak administratzeko; eta banku-kontu bat ireki ahal izateko beren izenean eta askatasunez.
1967: Neuwirth legea, pilula antikontzeptiboa baimentzen zuena.
1970: Guraso-erabakiak bateratuak izatea lortu zuten, hau da, aitaren eta amaren artekoa. Familiaburuaren irudia desagertu zen.
1974: Abortoa baimentzen zuen Veil legea.Feminismoa, oro har, emakumeen eskubideetan zentratu izan da, baina badira feminista batzuk, adibidez bell hooks, proposatzen dutenak genero rol tradizionalek gizonezkoak ere kaltetu dituztela eta, beraz, gizonen askapena ere ematea beharrezkoa dela. Teoria feminista, mugimendu feministatik eratutako filosofia feminista, genero desparekotasuna emakumezkoen rol sozialen ikerketatik aztertu nahi du. Teoria ezberdinak garatu izan dira genero arazoei erantzuteko asmoz. Denborarekin, zenbait azpi talde sortu dira mugimendu horren inguruan, hala nola: feminismo kulturala, feminismo erradikala, ekofeminismoa, feminismo liberala, diferentziaren feminismoa, feminismo marxista, feminismo separatista, feminismo filosofikoa eta kristau feminismoa. Feminismoak ere izan ditu kritikak, emakume zuri eta mendebaldekoa bakarrik ordezkatzeko joera dela eta, eta horregatik sortu dira ere feminismo beltza, intersekzionalitatearen teoriak eta feminismo komunitarioa.
Feminismoa XX. mendean agerikoa izaten hasi zen, baina historian zehar emakume ugari izan dira feminismoa defendatu dutenak, hala nola: Frida Kalho, Emmeline Pankhurst, Olimpia de Gouges, Clara Zetkin, Indira Gandhi, eta abar. Feministak gizonezkoak zein emakumezkoak izan daitezke eta emakume guztiak ez dira feminista.",wiki
"Herrialde azpigaratuak garapen ekonomiko txikia duten herrialdeak dira, eta orokorrean, herrialde pobreak dira. Munduko herrialderik pobreenak Asiako hegoalde eta ekialdean (Afganistan eta Pakistan), Erdialdeko Amerikan (Haiti), eta batez ere, Saharaz hegoaldeko Afrikan daude.
Herrialde azpigaratuek hurrengo ezaugarrietako asko izan ohi dituzte:

Pobrezia edo biztanleko errenta baxua: herritarrek ez dute lanaren bidez bizirik irauteko adina diru irabazten (per capita errenta urteko 2000 dolar baino askoz txikiagoa da).
Garapen industriala txikia edo hasiberria da, eta askotan herrialde aberatsen menpe dago. Azkenaldian, herrialde garatuek herrialde azpigaratuetara eramaten dituzte beren zenbait industria etekin handiagoa lortzeko eskulan merkeari esker, baita haurren lanari esker ere. Industria horien irabaziak herrialde garatuetara doaz; horregatik, ekoizpen industrialak eta soldata baxuek ez dute barne kontsumoa ezta herrialdeen garapena ere sustatzen.
Herrialde hauetako Baliabide naturalak eta lehengaiak batez ere esportatu egiten dira, hau da, beste herrialde batzuetara eramaten dira.
Produktu industrialak ez dituztenez ekoizten, inportatu behar dituzte, hots, beste herrialdeei erosi behar dizkiete.
Lehen sektorea da nagusi; bereziki bizirik irauteko nekazaritza. Monolaborantza asko daude, hau da, landare espezie bakarra landatzen da, eta horrek kalteak eragiten ditu naturan; izan ere, biodibertsitatea gutxitzen baitu eta lurrak agortzen baititu.
Kanpo zorra: herrialde hauek maileguak eskatu behar dizkiete herrialde aberatsei edo nazioarteko erakunde finantzarioei, eta interes altuak ordaindu behar dituzte; horregatik, ez dute beren garapenean inbertitzeko nahikoa baliabiderik.
Bizi maila baxua: zerbitzuak kalitate txarrekoak dira eta ez daude herritar askoren eskura; gainera, analfabetismo indizea altua da, eta osasun zerbitzu eta ospitale gutxi daude gaixoak tratatzeko. Ondorioz, haurren heriotza-tasa altua da eta bizi itxaropena, aldiz, baxua.
Hazkunde demografikoa oso altua da.
Ezegonkortasun politikoa, ustelkeria eta desberdintasun sozialak ohikoak dira herrialde hauetan.
Giza eskubideak ez dira errespetatzen herrialde huetako askotan.",txiki
"Garapen bidean dagoen herrialdea edo azpigaratua sistema ekonomiko ahula daukana da, Giza garapenaren indize baxua alegia. Bestalde, 1990eko hamarkadaren amaieratik multzo honetako herrialde batzuk saiatu dira herrialde garatuenak baino hazkunde tasa altuagoak lortzen. Multzo batean edo bestean sailkatzeko indikatzaileen artean Barne produktu gordina dugu, eta horren arabera herrialde batzuk pobreziatik edota garapen ekonomikotik gertuago daude.
Tarteko kategoria batean daude berriki industrializatutako herrialdeak: Mexiko, Brasil, Txina, India, Turkia, Hegoafrika, Filipinak, Tailandia eta Indonesia.
Garapenaren eredu erabat unibertsala bestela ez dago, adibidez Kuba eta Bhutan bezalako herrialdeek betetzen ez dutena. Proposamen alternatiboen artean Barne zoriontasun gordinaren indizea dago, esate baterako, guztiz bat ez duena egiten irizpide ekonomiko hutsekin.",wiki
"Gau Beltza izeneko jaia Halloween ezaguna egin baino askoz lehenagotik ospatzen zen Euskal Herrian. Urriarren 31 eta azaroaren 1 arteko gaua izaten da. Euskal Herrian Gau Beltza, Arimen Gaua edo eta Hildakoen eguna deitu izan zaio, baina Estatu Batuetan Halloween izenez ospatu izan da tradizionalki, eta gaur egun mundu guztira zabalduta dago. Gau Beltza jaia euskarari eta euskal landa-eremuari oso lotuta egon zen. Hamarkadatan ohitura galduta egon bada ere, ""Itzalitako kalabazen berpiztea"" lan etnografikoari esker, ohitura zahar hau berreskuratzen hasi da. 
Gau Beltza osatzen duten elementuak hildakoen arimen mamua, hustutako kalabazak, beldurra, gaua eta hainbat mozorro desberdin dira.",txiki
"Gau Beltza edo Halloween (NAF: [ˌhæləˈwin, -oʊˈin, ˌhɒl-] ingelesezko All Hallows' Evening —«Santu Guztien arratsaldea»— izenaren kontrakzioa; ingelesez Hallowe'en edo All Hallows' Eve —«Santu Guztien bezpera»— ere deitua) urtero urriaren 31n munduko hainbat lekutan ospatzen den jaia da, Arimen Eguna euskal jaiaren antz-antzekoa. Kristau egutegiaren Santu Guztien Egunaren aurreko gaua da, hilak, martiriak eta santuak gogoan izateko egunetan.Ikerlari askoren iritziz, Halloweenen jatorria zelten uzta ospakizun baten kristautzea da, hots, ziurrenik jatorri paganoa du, batez ere gaeliar Samhain jaian. Beste ikerlari batzuen ustez, jaia ez zen Samhainetik etorri, eta jatorri guztiz kristaua du.Euskal Herrian ere ospakizunak egiten ziren Santu Guztien Egunaren bezperan, eta XX. mende arte berezko ohitura zen kuiak, patatak, erremolatxak edo arbiak hustu eta kandelak jartzea, baserrietan bildu eta gaztaina erreak jatea edo umeak eskean ibiltzea.Gaur, Halloween Ameriketako Estatu Batuetako kulturan errotuta dago eta hortik hedabideen bitartez munduko beste hainbat lekutara iritsi da. Egun horietan, jendeak mozorroak erabiltzen ditu, eskuarki beldurra emateko asmoz, eta maltzurkeriak ez egitearen truke, haurrek gozokiak jasotzen dituzte. Horretarako, etxez etxe joaten dira, Trick or Treat (""Saria edo ziria"") esanez. Ohitura da, orobat, kuiak hustu eta barruan kandelak jartzea, sagarrak karameluz estaltzea, beldurrezko ipuinak kontatzea eta beldurrezko filmak ikustea.",wiki
"Genero-berdintasunak gizonek eta emakumeek eskubide, betebehar eta aukera berdinak edukitzea esan nahi du; hau da, inor ez diskriminatzea bere sexu biologiko edo generoa dela eta.
Genero-berdintasuna feministek eta humanistek babesten duten helburu bat da, oraindik munduan inon lortu ez dena.",txiki
"Genero-berdintasuna edo genero-parekotasuna genero-rolak baztertu eta emakume eta gizon arteko aukera-berdintasuna sustatzen duen helburua da. Historian zehar, emakumearen diskriminazioa nabarmena izan da kultura askotan. XX. mendean herrialde garatuetan berdintasunaren aldeko ahalegin handiak egin badira ere (hezkuntzan, esaterako), bereziki herrialde garatuetan aurrera eraman diren politikei esker, maila askotan emakumeak zapalduak izaten jarraitzen dute.",wiki
"Genero-rolak gizonek eta emakumeek, diren generokoak direlako, izan behar duten moduari buruzko aurreiritziak dira. Pertsona batzuen ustez, neska edo mutil izateagatik jarraitu behar diren ""idatzi gabeko arau"" multzo bat dira genero-rolak.
Adibidez, batzuek uste dute mutilek indartsuak eta ausartak izan behar dutela eta ez dituztela beren emozioak erakutsi behar, eta neskek sentiberak eta maitagarriak izan behar dutela eta moda edo etxeko lanak eta antzeko gauzak gustatu behar zaizkiela. Genero-rolek gure janzkera, portaera eta gustatzen zaizkigun gauzak alda ditzakete.
Hala eta guztiz ere, garrantzitsua da jakitea genero-rolak ez direla ""naturalak"" ezta finkoak edo aldaezinak ere; gizarteak sortutako ideiak besterik ez dira. 
Mundu guztia ez dator bat rol hauekin, eta ez luke arazorik egon behar genero-rolak jarraitzen ez dituzten pertsonekin.
Genero-berdintasunean, bakoitza nahi duen bezalakoa izan daiteke, genero-rolak bete beharrik gabe. Askatasuna eduki beharko genuke guztiok gure portaera eta gustatzen eta interesatzen zaizkigun gauzak aukeratzeko, gure generoa edozein dela ere. Garrantzitsuena pertsona bakoitzari berak erabakitako moduan bizitzen uztea da, genero-rolak betetzera behartu gabe.",txiki
"Genero-rolak gizonentzat eta emakumeentzat egokitzat jotzen diren gizarte- eta portaera-arauen multzoari egiten dio erreferentzia, maskulinotasunaren eta feminitatearen gizarte-eraikuntzaren arabera emandako gizarte-talde edo -sistema batean. Horrek forma ematen dio genero-adierazpenari, hau da, genero-identitatearen adierazpen publikoari, eta «gizarteak jokabideari buruz ematen dituen arau, agindu eta kultura-irudikapenen multzoarekin eratzen da», sexu jakin batentzat espero direnak.Generoak gizonen eta emakumeen arteko gizarte-bereizkeria eragiten duenez, bakoitzari rol desberdinak esleituz, generoak desberdintasunak sortzen ditu ""bere kabuz, eta egoera sozioekonomikoaren, adinaren, etniaren, ezgaitasunaren, sexu-orientazioaren eta abarren ondorio direnak larriagotu ditzake desberdintasun horiek"".Generoaren jatorri biologikoari buruzko metaazterketa nagusiek gezurtatu egiten dute gizonen eta emakumeen arteko desberdintasun neurologikorik. Kontrakoa dioten ikerketak neurosexismotzat hartuak izan dira.Genero-rolak desberdinak dira terminoaren testuinguru historiko-kulturalaren arabera; hala, kultura gehienetan bi eraikitzen diren bitartean, beste batzuetan gehiago egon daitezke. Androginia, adibidez, hirugarren genero gisa proposatu da, eta gizarte batzuek, berriz, bost genero baino gehiago dituztela adierazi dute.",wiki
"Gerra hitza erabiltzen da herrialdeek edo bestelako jende-talde handiek elkarren kontrako borrokan egiten dituzten gatazka armatuak izendatzeko. Historian zehar, gizakiek haien arteko desadostasunak konpontzeko erabili izan dute gerra. Bi gerra mota nagusi daude: nazioen artekoak eta nazio barnekoak. 
Nazioarteko gerrak herrialdeen edo herrialde-taldeen arteko borrokak izaten dira. Iran-Irak Gerra (1980-90), adibidez, bi herrialderen arteko nazioarteko gerra izan zen, Iran eta Iraken artekoa. Lehenengo Mundu Gerra (1914-18) eta Bigarren Mundu Gerra (1939-45) herrialde-talde batzuen arteko nazioarteko gerrak izan ziren.
Nazio barneko gerrak herrialde beraren barruko talde desberdinen arteko borrokak dira. Nazio barneko gerrei gerra zibilak ere esaten zaie, baita matxinadak edo iraultzak ere. Gerra zibilak herrialde bereko biztanle-multzo bi edo gehiagoren arteko gerrak dira. Ameriketako Estatu Batuetako Gerra Zibila (1861-65) hegoaldeko estatuak Estatu Batuetatik banatu zirenean hasi zen. Iparraldeko estatuek hori ez gertatzeko egin zuten borroka hegoaldekoen aurka. Bestalde, matxinada bat da herritarrak gobernuaren aurka altxatzen direnean, aldaketa eskatzeko; arrakasta izan dezake edo ez. Iraultzak, berriz, matxinadak bezalakoak dira, baina iraultza batean talde bat gobernua botatzen saiatzen da. Helburua lortuz gero, talde horrek, normalean, gobernu berri bat ezartzen du.",txiki
"Gerra, guda, gudua edo gerla ekintzazko gatazka bortitz, zabal eta antolatu bat da, bi talde edo gehiagoren artean asmo jakin batez garatutakoa. Historian, gerrak faktore eragile nabarmena izan dira: nazioak zabaldu ditu, inperioak eraiki, eta zibilizazioak suntsitu.
Giza ikuspuntu batetik heriotza, hondamena eta sufrimendua eragiten dituen gertakaria da gerra, garaileen zein galtzaileen aldetik, eta halatan, gerraren aurkakoa den bakea desiratzen dute gizaki eta gizatalde guztiek. Horrenbestez, bada pazifismoa edo gerraren aurkako jarrera filosofiko eta politiko bat. Gerra kausa anitzek eragiten dute: lurralde bat eta bertako baliabideak eskuratu nahia, burujabetasuna, erlijioa, ideologia baten inposaketa, eta beste gizatalde mendekotasun edo ezabaketa. Norberaren burua defendatuz, eraso egin eta gerra abiarazi duenari aurre egiteko ere egiten da gerra beste batzuetan.
Gerrak komunitate politikoen artean gertatzen dira eta historian zehar nazio eta estatuen artean izan dira gehienetan; zentzu zabalean, gerratzat hartzen dira, orobat, pertsona, familia edo talde informalen artean gertatzen diren indarkeriazko borrokak, baina iritzi orokor eta akademiko batez gatazka horiek gerra kontzeptutik baztertu behar dira. Polemologia da gerra ikertzen duen diziplina.
Gerran aritzen diren aurkariak etsaiak dira eta, historian zehar, askotan (baina ez beti) gerra-deklarazio batez abiarazi dute gerra. Etsai beraren aurka komunitatetan biltzen direnei, aliatu esaten zaie, edo koalizio bat osatzen dute, helburua dutela etsaiari indar handiagoz aurre egitea. Gerrak batailaz, setioz edo etsaiaren ahulduraz garatzen dira, aurkariak bakea adostu edo aurkari batek bestea garaitu arte. Gerran armada osatzen duten gudari edo soldaduek hartzen dute parte, gehienetan gerra egitearen erabakia politikariek hartzen badute ere; hala ere, gerretako ondorioak gehien pairatzen dituztenak gerrarekin zerikusi zuzena ez duten herritarrak izaten dira.
Gizateriaren historian gerrak kalte eta sufrimendu handiak eragin ditu. Bada, horiek ekidin eta bakea eta segurtasuna bermatzeko, nazio gehienek Nazio Batuak erakundea osatu zuten historian hildako gehien eragindako Bigarren Mundu Gerraz geroztik. Era berean, gerretan giza eskubideak bermatzeko Genevako ituna sinatu zuten, non arma zenbaiten erabilerari buruzko debekua eta biktima, zibil eta presoen babesa ezartzen den. Hala ere, gerretan ohikoa da giza eskubideak urratzea: adibidez, askotan gizonezko gudariek emakume zibilak bortxatzen dituzte.",wiki
"Gerra zibila herrialde bakar baten barruan gertatzen den gerra da. Ez dira herrialde desberdinak beraien artean borrokan dabiltzanak, baizik eta herrialde bereko pertsonak eta taldeak. Hala ere, beste herrialde batzuk tartean sartu daitezke, talde horietako bati laguntzeko.
Gerra zibil batean aurka ari direnak herrialdean boterea eskuratzeko tirabiran aritzen dira. Talde horiek beraien ideia politikoengatik egon ohi dira elkarren kontra, eta beste pertsonei beraien ideia politikoak inposatzeko borrokatzen dira. Hala ere, sarritan botere politikoa eta ekonomikoa izateko borroka besterik ez da izaten.
Adituak ez dira bat etortzen gerra zibil bat zerk osatzen duen zehazterako orduan. Horietako batzuek ez diote gerra zibil deitzen hildako kopuru handi bat egon arte edo borrokek hainbat hilabete edo urte iraun duten arte.
Gerra zibil batzuetan, talde txiki asko borrokatzen dira beraien artean. Beste batzuetan, berriz, bi edo hiru talde handi bakarrik aritzen dira borrokan. Kasu horretan arma pisutsuak ―hala nola tankeak eta hegazkinak― dituzten armada handiak dituzte. Gerra zibil horiek gerra “normalen” oso antzekoak dira.
Gerra zibiletan, liskarretan parte hartzen duen jende asko hiltzen da, baina baita beste pertsona asko ere. Horregatik jendeak gerra zibila dagoen herrialdetik ihes egin eta babeslekua bilatzen du; hori dela eta, iheslari edo errefuxiatu deitzen zaie. Iheslariak beste herrialde edo kontinente batera joatera behartuta egoten dira.
Gaur egun Sirian gerra zibila gertatzen ari da. Bertako pertsona askok beste herrialde batzuetara alde egin dute, bereziki 2015. urtean, Siriako egoera okerragotu zenean. Hala ere, ihes egin duten biztanle gehienak Siria ondoko herrialdeetan bizi dira, Turkian batez ere. Askok, urteak daramatzate iheslarientzako esparruetan bizitzen baldintza ezin txarragoetan edo Mediterraneotik Europara iristen saiatzen dira. Bidaia horietan asko hil dira.",txiki
"Gerra zibila estatu baten barruan talde antolatuen artean burutzen den gerra da. Intentsitate altuko borroka izan ohi da. Gerra bat zibila dela esateko, eta ez enfrentamendu hutsa, ondo mugatutako bi aldeen arteko borroka egon behar da, dela armaden artekoa dela talde irregularren artekoa.",wiki
"Giza eskubideak  pertsona guztiek, gizaki izateagatik, izan behar ditugun eskubideak dira. Giza eskubideen oinarria da gizaki guztiok berdinak garela gizaki bezala ditugun eskubideetan, edozein izan arren gure sexua, adina, nazionalitatea, jatorria, erlijioa, hizkuntza, sexu-joera, posizio ekonomikoa edo bestelako ezaugarriak. 
Funtsezkoena da gizaki guztiek dutela bizitzeko eskubidea, bai eta nahi ditugun sinesteak edo iritziak izatekoa ere. Gizarte demokratikoetan, jende gehienak pentsatzen du gobernuek babestu eta bultzatu behar dituztela pertsona guztien giza eskubideak.
Giza eskubideak ez dira nahasi behar eskubide zibilekin: azken hauek Estatu bakoitzeko lege eta konstituzioetan jasota dauden eskubideak dira. Adibidez, gidatzeko baimena ateratzea hiritarren eskubide zibila da; baina eskubide hori mugatuta egon daiteke baldintza batzuen arabera: leku gehienetan, adin nagusitasuna izan arte ezin da gidatzeko baimena atera. Aldiz, giza eskubideak gizaki guztiok gizaki izateagatik ditugunak dira eta ezin dira mugatu; askatasuna da, adibidez, giza eskubidea. 
Hain zuzen ere, giza eskubideek mugatu behar dute gobernuen boterea. Adibidez, askatasuna giza eskubidea da, eta Gobernu edo Estatuek delituren bat egin duen pertsonaren askatasuna bakarrik muga dezake, beste inorena ez. Beste kasu batzuetan, giza eskubideek obligazio edo betebeharrak jartzen dizkiete gobernu eta estatuei: adibidez, hezkuntzarako eskubidea bete ahal izateko, gobernu eta estatuek doaneko hezkuntza eskaini behar diete hiritar guztiei. Beste giza eskubide batzuek, azkenik, mundu mailako kolaborazio eta elkarlana eskatzen dute: adibidez, bakean bizitzeko eskubidea bete ahal izateko.",txiki
"Giza eskubideak pertsonari aitortzen zaizkion zenbait oinarrizko balore edo ahalmenak dira. Ukaezinezkoak dira eta edozein antolamendu juridiko, demokratiko eta pluralistak babestu, zaindu eta betearazi egin behar ditu. Norberaren estatus, sexu, joera sexuala, etnia edo herritartasuna edozein izanda ere, ukaezinak dira eta ezin da hauen kontrako legeak ezarri.
Giza eskubideen aldeko mugimenduak 1970eko hamarkadan gailendu ziren, bai ekialdeko Europako estatu sozialistetan, bai mendebaldeko Europan, bai Estatu Batuetan eta baita Latinoamerikan ere. Mugimendua aktibismo sozialetik eta politika erretorikotik zenbait herrialdeen egoera munduko berrietan kokatzera igaro zen; eta, XXI. mendean, mugimendua zabaldu zen, jatorrian bakarrik totalitarismoaren aurka egotetik baita humanitarismo eta Hirugarren Munduko herrialdeen garapen soziala bultzatzera ere.
Mugimendua sortu zuten jatorrizko ideiak Bigarren Mundu Gerraren ondorioz agertu ziren, eta gorenera iritsi ziren 1948an, Parisen Nazio Batuen Batzar Nagusiak Giza Eskubideen Aldarrikapen Unibertsala ezarri zutenean. Nahiz eta giza eskubide izena nahiko modernoa izan, horren oinarriak filosofiaren historian ondo finkatuta daude, Antzinako Grezian eta Erroman aurrekariak izanik. Hala ere, arbasorik zuzenena, zuzenbide naturalaren eskubide naturalak dira, jadanik John Locke, Francis Hutcheson eta Jean-Jacques Burlamaqui]] filosofoek nahiz Estatu Batuetako eta Frantziako Iraultzek garatu zituztenak.",wiki
"Giza Eskubideen Aldarrikapen Unibertsala munduan adostuta dagoen dokumentu garrantzitsu bat da. Gizaki guztiok ditugun eta mundu guztiak errespetatu behar dituen giza eskubideei buruzko oinarrizko dokumentu bat da. Munduko Estatu gehienak bertan esaten dena betetzearen alde agertu dira, eta bertan esaten dena errespetatuko dutela adierazi dute. Munduko Estatuek ikuspegi politiko eta erlijioso oso bestelakoak badituzte ere, dokumentu honek gaur egungo kultura gehienetako balore komunak biltzen dituela esaten da.",txiki
"Giza Eskubideen Aldarrikapen Unibertsala (GEAU) Nazio Batuen Batzar Nagusiak 1948ko abenduaren 10ean Parisko Chaillot Jauregian (Frantzia) onartu zuen dokumentu historiko bat da. 217 A (III) Ebazpen gisa onartutako dokumentu honek oinarrizkotzat hartzen diren eskubideak biltzen ditu 30 artikulutan. Hain zuzen, eskubide hauen izaera unibertsala berezkoa, besterenezina eta gizaki guztiei aplikagarria dela baieztatzen dute Aldarrikapenean. Eleanor Roosevelt buru zuen NBEko batzorde batek idatzi zuen eta dokumentuaren lehen zirriborroa egin zuena René Cassin baionarra izan zen.
Une hartan giza eskubideak babesteko eta errespetatzeko betebeharrari buruz nazioartean adostasunik ez zegoenez, dokumentua ez zen nazioarteko tratatu gisa formalizatzea lortu, estatu sinatzaileentzat nahitaezkoa baitzen, eta adierazpen bat besterik ez zen egin, gizateriarentzat orientagarria izango zena. Hain zuzen, garai hartako Nazio Batuetako 58 kideetatik 48k alde bozkatu zuten, bakar bat ere ez kontra, zortzi abstenitu egin ziren eta bik ez zuten bozkatu. 
Giza Eskubideen Aldarrikapen Unibertsal horrek eta Giza Eskubideen Nazioarteko Itunak, denborarekin onartu diren protokoloekin batera, Giza Eskubideen Nazioarteko Gutuna osatzen dute. Aldarrikapen Unibertsala, oro har, orientazio-dokumentua da; itunak, ordea, nazioarteko tratatuak dira, eta estatu sinatzaileak betetzera behartuta daude.
Legelari batzuek argudiatu dute, herrialdeek 50 urte baino gehiagoz Aldarrikapena etengabe argudiatu dutenez, loteslea izatera pasatu dela ohiturazko nazioarteko zuzenbidearen zati gisa. AEBetan, ordea, Sosa v Alvarez-Machain kasuan (2004) ondorioztatu zenez, Aldarrikapena ""ez du bere indarrez betebeharrik ezartzen nazioarteko zuzenbidearen arloan"". Beste herrialde batzuetako auzitegiek ere ondorioztatu dute Adierazpena ez dela berez legedi nazionalaren parte.
Dokumentu hori munduan itzulpen-bertsio gehien duena da, 520 hizkuntzatara itzuli baita. Nazio Batuen Erakundeko webgune ofizialea, beste ehunka hizkuntzetako bertsioekin batera, euskaraz ere badago.",wiki
"Giza Eskubideen Nazioarteko Eguna Nazio Batuen Erakundeak (NBE) urtero abenduaren 10ean antolatzen duen ospakizun bat da; izan ere, NBEk 1948ko abenduaren 10ean onartu zuen Giza Eskubideen Aldarrikapen Unibertsala, eta aldarrikapen hori gogoratzeko eguna da Giza Eskubideen Nazioarteko Egun hau.
Dokumentu garrantzitsu horretan, gizaki guztien oinarrizko eskubideak zein diren adierazten da. Aldarrikapen honek dio, besteak beste, gizaki guztiek dituztela oinarrizko eskubide berberak, herrialde guztietan, berdin delarik zein den haien jatorria, erlijioa, sexua, hizkuntza, iritzi politikoa eta abar. NBEren Aldarrikapen hau munduko dokumenturik itzuliena da, eta 500 hizkuntzatan baino gehiagotan dago eskuragarri.
Mundu osoan Giza Eskubideen Eguna ospatzeko ekitaldiak antolatzen laguntzen du NBEk. Herrialde askotan, kultur ikuskizunak antolatzen dituzte; jendea giza eskubideei buruzko hitzaldi eta bileretara joaten da. Giza eskubideak bultzatu edo defenditu dituzten pertsona edo taldeei ere sariak ematen dizkiete. Leku batzuetan, bestalde, jendeak protestak egin ditu egun honetan, giza eskubideak askotan ez direlako behar bezala errespetatzen.",txiki
"Giza Eskubideen Nazioarteko Eguna abenduaren 10ean ospatzen den giza eskubideen aldeko festa bat da. Nazio Batuen Batzar Nagusiak Giza Eskubideen Aldarrikapen Unibertsala onartu zueneko datari, 1948ko abenduaren 10ean hain zuzen, egiten dio erreferentzia.",wiki
"Giza Garapenaren Indizeak (GGI) herrialde baten ongizatea neurtzen du, eta herrialdeen arteko konparaketak egiteko aukera ematen du. Nazio Batuen Erakundeak (NBE) erabiltzen du herrialdeen garapen-maila neurtzeko.
Indize edo adierazle hori 0 eta 1 arteko zenbaki bat da, herrialde batetik bestera aldatzen dena. Indize horrek gizartearen bilakaera hartzen du kontuan, adibidez, Barne-Produktu Gordina (BPG), hezkuntza-maila, alfabetizazioa, bizi-kalitatea eta batez besteko bizi-itxaropena. 
Oro har, GGIa herrialde aberatsetan 1era hurbiltzen da. Esaterako, Euskal Estatistika Erakundearen arabera, Euskadik 0,926ko GGIa zuen 2018an, eta, beraz, horrek esan nahi du Euskadi bizi-maila handia duten herrialdeetako bat dela. Afrikako Nigerrek, aldiz, 0,304ko GGIa du: bertako biztanleen ongizate maila oso baxua da kalkulu horren arabera.
Gutxiago garatutako herrialdeek GGI baxua izaten dute, 0,5etik behera.",txiki
"Giza garapenaren indizea (GGI) Nazio Batuen Garapenerako Programak sortutako neurketa berezia da. Gizarte adierazle estatistiko bat da eta hiru parametroz osatuta dago:

Bizitza luzea eta osasungarria: bizi itxaropenaren datuekin neurtua.
Hezkuntza: alfabetizazio tasa eta Lehen Hezkuntza, Bigarren Hezkuntza eta Goi Mailako Irakaskuntzaren tasa gordina kontuan izanik neurtua.
Bizitza maila egokia: barne produktu gordina, per capita estatubatuar dolarretan neurtua.",wiki
"Migrazioa edo migrazio mugimendua, gizakion kasuan, norbait bere bizilekua atzean utzi eta beste herrialde batera bizitzera joatea da. Migrazio mugimenduak historia osoan zehar gertatu dira. Gizakia sortu zenetik, populazio-taldeak leku batetik bestera mugitu izan dira, janari gehiagoren bila, edo lur edo klima hobeago baten bila. Askotan, gainera, migrazio-mugimenduak gerren ondorioz ere gertatu dira. 
Bizilekuz edo jaioterriz aldatzen dena pertsona bakarra izan daiteke edo pertsona multzo txiki bat (familia bat); baina historiako momentu askotan, migrazio masiboak ere gertatu izan dira. Adibidez, XIX. mende osoan eta XX. mendearen lehen erdira arte bereziki, emigrazio masiboa egon zen Europatik Ameriketara. Batez ere nekazariak eta lanik gabe zeuden edo bizimodu oso latza zuten industriako langileak migratu ziren, gehienak Alemania, Irlanda, Erresuma Batua, Herbehereak, Italia, Frantzia, Espainia eta Portugaletik. 
Ezagutzen diren datuen arabera, 1820-1930 bitartean, europar migratzaile gehien jaso zituzten herrialdeak honako hauek izan ziren:

Gure garaiotara etorriz, azken hamarkadan ere asko handitu da hirugarren munduko herrialdeak utzi eta aukera berri baten bila herrialde aberatsetara abiatzen den pertsona kopurua.",txiki
"Migrazioa, batzuetan migrazio mugimendua, pertsona bat jaio edo bizi den herrialde edo lurraldea utzi eta beste leku batera aldi luze baterako joatea da, han bere bizimodua hobetzeko asmoarekin gehienetan. Bi migrazio mota bereizi ohi dira, immigrazioa eta emigrazioa. Joaten direnak emigrante edo joankin hitzarekin izendatzen dira; etortzen direnak, berriz, immigrante nahiz etorkin.",wiki
"Ongizatea deitzen diogu pertsona batek bizi-kalitate ona izateko behar dituen baldintza multzoari. Baldintza horiei esker pertsona hori lasai eta pozik bizi daiteke.
Gizarte-ongizatean, beraz, gizarte bat osatzen duten pertsonen ongizatean eragin positiboa duten gauzak daude: lanpostu duina izatea, beharrak asetzeko diru nahikoa, etxebizitza, hezkuntzarako edo osasun-zerbitzuetarako sarbidea, aisialdirako denbora etab. Ongizatearen ideia subjektiboa izanda ere (pertsona batentzat ona dena agian ez da ona beste batentzat), gizarte-ongizatea faktore ekonomiko objektiboei lotuta dago.
Adibidez: herrialde batean ohiko (lau pertsonako) familia batek 1.000 euro behar baditu bere oinarrizko behar ekonomikoak asetzeko, zifra hori baino diru gutxiago irabazten duten familiek ez dute gizarte-ongizaterik izango. Gertagarria da, beraz, 800 euro baino gutxiago irabazten dituen familia batek elikadura-arazoak edota bizitza-kalitate baxuagoa izatea.
Hori dela eta, zifra horren atzean, ondo bizitzeko bete behar diren helburuen zerrenda bat ezkutatzen da, eta, orokortze guztietan bezala, ez dira kontuan hartzen pertsona bakoitzaren behar pertsonalak edo bereziak; horren ordez leku horretan bizi den jende guztia talde berean sartzen da. Beraz, sortzen den galdera honako hau da: lau pertsonako familia bat bizi al daiteke beren herrialdeko gobernuak ezartzen duen gutxienekoa baino diru gutxiagorekin? Baliteke, baina hor jakin beharko genuke zein kantitateri buruz ari garen hizketan eta lurralde jakin horren egoera ekonomikoa zein den.
Estatuak hiritar guztien gizarte ongizatea sustatu behar du. Horretarako neurri politikoak hartu behar ditu merkatu kapitalistak ekartzen dituen desberdintasunak saihesteko. Gizarte-ongizatea lortzeko beharrezko baldintzak dira zerbitzu publikoak dohainik eta askeak izatea eta errenta birbanatzea. Zerbitzu publiko garrantzitsuenak gizarte-segurantza, osasun publikoa eta hezkuntza dira.
Gizarte-ongizatea maila sozial guztiengana iristeko aberastasuna beharrezkoa da (estatuaren gastuak behar bezala ordaindu ahal izateko); beraz, gobernuak bere herrialdean aberastasuna sortzen dela ziurtatzeaz ere arduratu behar du. Eta beharrezkoa da baita ere aberastasun hori modu justu batean banatzeko neurriak hartzea; horretarako txirotasunaren eta desberdintasun sozialen aurkako neurriak hartu behar dira. Neurrien artean honako baldintza hauek ezartzen dituen sistema bat egon daiteke: osasuna, langabezia asegurua eta pentsioen asegurua. Beharrean dauden pertsonei “laguntzea” beste aukera bat da, haiei beren dirusarrerak handitzeko laguntza ekonomikoak emanez eta, era horretara, eguneroko bizitzan izan ohi dituzten arazoei aurre egiten lagunduz (etxebizitza ordaintzeko laguntzak, zerbitzu publiko nahiz pribatuetara joateko tarifa murrizketak etab.).",txiki
"Gizarte ongizatea sozietate bateko bizi mailan eragiten duten faktore multzoari deritzo eta gizakiaren ongizatean eragiten duten elementu guztiak barneratzeaz arduratzen da.
Gizarte ongizatea zuzenean ikus ez daitekeen kontzeptu bat da, baina denbora edo leku batetik bestera alderatu daiteke.
Gizarte ongizatearen barnean honako multzoak daude, bakoitza faktore desberdinek osatzen dutelarik:

Ongizate ekonomikoa (Errenta per capita, Giza pobreziaren indizea, Errenta-banaketaren indizea)
Gizarte ongizatea (Ekonomia jasangarriaren indizea)
Giza garapena eta pobrezia (Pobrezia adierazleak, Garapen bideko herrialdeen pobrezia indizeak, Giza garapenaren indizea sexuaren arabera).
Ongizate subjetiboa",wiki
"Gizateriaren ondarea babestuak izateko izendatu diren kultura-altxorrak eta inguru edo eremu natural bereziak dira. UNESCO izeneko erakundea da gizateriaren ondareen zerrenda egiten duena, eta 1.000 leku baino gehiago izendatu ditu, 160 herrialdetan zehar banatuta.",txiki
"Munduko ondarea (Gizateriaren ondarea izenaz ezagunagoa), balio unibertsal berezia duela eta, UNESCOk hala izendatutako leku konkretua (hala nola, baso, mendi, laku, uharte, basamortu, eraikin edo hiri bat) da. Programa honek aparteko garrantzi kultural edo naturala duten lekuak identifikatzea, babestea eta gordetzea du helburu.Izendapena jasotzen duten leku edo eraikinak, Munduko Ondareen Zerrendan sartzen dira.",wiki
"Gizotsoa gauean otso bihurtzen den gizakia da. Gizotsoak kondaira edo elezaharretako pertsonaiak dira, eta ez errealak. Hala ere, mundu guztiko jendeak gizotsoengan sinetsi du antzinarotik. Pertsona batzuek uste izan dute gizotsoak direla. Nahasmendu mental bat izaten da, likantropia izena duena.",txiki
"Gizotso edo Likantropo bat gizaki mitologiko edo folkloriko bat da, otso bihurtzeko ahalmena duena. Itxuraldaketa hau nahita (deabru baten patuaren bitartez) egindakoa edo nahigabe (madarikazio) batek eraginda gerta daiteke.
Gizotso edo likantropo izena (grezieraz λυκάνθρωπος lukánthrōpos, ""otso-gizon"") mitologia antzina-antzinatik ezagutzen du gizakiak, gai honen inguruko kondairak ia guztiz galtzeraino egon harren bizirik diardute munduko hainbat tokitan. Europan elehazarrek nekazari gizarteetan, abeltzaintza eta artzain bizimoduez aparte, herri sineskeriek hedatu zituen hilketa ulertezinen gertakizunei erantzuna emateko.",wiki
"Gosetea gertatzen da pertsona askok denbora luzean janari nahikoa eskuratu ezin dutenean. Gosete batean jendea gosez edo gaixotasunagatik hil daiteke. Mundu osoan egon dira goseteak historian zehar.
Besteak beste, Hondamen naturalek, lehorteek, lurrikarek eta uholdeek eragin ditzakete goseteak, uztak hondatzen direlako edo elikagaien banaketa zailduta gertatzen delako. Goseteak gerta daitezke, baita ere, intsektuek uztak hondatzen dituztelako, ezohiko eguraldi hotz edo beroa edota euri gehiegi egiten duelako eta gaixotasunen batek uztak edo ganadua kaltetzen dituztelako.
Gerrek ere eragiten dituzte goseteak hainbat arrazoirengatik: nekazariak soldadutzara deitzen dituztelako, biltegiratutako elikagaiak soldaduentzat direlako, eta blokeatutako errepideek elikagaien garraioa zailtzen dutelako.
Herrialde batzuetan jende gehiegi dago, eskuragarri dagoen janari kopuruarekin alderatuz. Herrialde horiek pobreak izan ohi dira eta ondorioz, are zailagoa da goseteari aurre egitea, ez baitute dirurik beste herrialdeei elikagaiak erosteko.
Elikagai mota bakarraren menpe egoteak ere gosetea eragin dezake. XIX. mendeko Irlandan adibidez, neurri handi batean, jendeak ia patata baino ez zeukan jateko eta 1845-1849an, pata-uzta guztia hondatu eta galdu zenean, milioi bat pertsona baino gehiago hil ziren gosez. Beraz, nekazaritzaren ikuspuntutik, goseterik ez gertatzeko, beharrezkoa da herrialdeetako elikagai-mota desberdinak ekoiztea.
Goseteak gutxitan hasten dira bat-batean; abisu-momentu bat egon ohi da, eta tarte horretan neurriak har daitezke. Gobernuetako agintariek elikagaiak gorde ditzakete badaezpada, eta ondoren, gose diren pertsonei eman. Beste herrialdeei ere laguntza eska diezaiekete.

Español
Français",txiki
"Gosetea elikaduraren gabezia dagoen muturreko egoera da. Hainbat faktorek eragin dezakete, tartean gerrak, inflazioak, uzta txarrak, biztanleria arazoek edo gobernuen politikek. Fenomeno honen ondorioz sortzen dira malnutrizio, ahuleria, epidemiak eta hilezkortasuna handitzea. Kontinente guztietan eman dira goseteak historian zehar. XIX. eta XX. mendeetan orokortua izan dira goseteak Asiako hegoaldean eta hego-ekialdean eta Europako ekialde eta erdialdean. 2000ko hamarkadan zehar goseteek eragindako heriotza kopurua jaitsiz joan zen.
Askotan lotuta dago gerrekin, hondamendi naturalekin edo pobrezia eta giza garapen eza dituen eskualdeekin. Saharaz hegoaldeko Afrikan, bereziki, gosete kasu larriak daude oraindik ere. 2010etik aurrera Afrika izan da gosete gehien jasan dituen kontinentea. 2017an Nazio Batuen Erakundeak gosete arriskua zegoela adierazi zuen 20 milioi pertsonentzat Hego Sudan, Somalia, Nigeria eta Yemenen. Nekazaritzaren egoerak eragin zuzena du, bereziki klima eta eguraldiari lotuta, eta gerrek janariaren banaketa zailtzen dute. Gaur egungo gosetearen aurkako programa gehienek Afrika laguntzeko helburua dute.",wiki
"Greba lanarekin lotutako arrazoiren bategatik protestatzeko langileek lanera joateari uko egitea da. Ohikoena izaten da langileak grebara joatea soldata hobea lortzeko edo lan baldintzak hobetzeko. 
Lanera ez joatean, ugazaba edo nagusiak presionatzen dituzte hobekuntza horiek onartzeko: fabrika edo negozio batek ezin du funtzionatu langilerik gabe, eta beraz, greba batean, enpresek etekinak edo irabaziak galtzen dituzte; modu bat da langileek beren aldarrikapenetan indar gehiago edukitzeko. Hala ere, grebek ere kalteak eragiten dizkiete lanera ez doazen langileei, ez dutelako haien soldata jasotzen greban dauden bitartean. Horregatik, grebak normalean langileen azken baliabidea izaten dira uste dutenean ezin dituztela beren helburuak lortu beste modu baten bidez. 
Grebak sindikatuek antolatzen dituzte, hau da, langileen eskubideak defendatzen dituzten antolakundeek. Sindikatuak, Mendebaldeko munduan, greben bidez langileek lortu duten beste eskubide baten ondorio dira; izan ere, denbora luzez, sindikatuak debekatuta egon ziren herrialde askotan. Adibidez, Erresuma Batuan ez ziren legalizatu 1871. urtera arte; Estatu Batuetan langileen eskubideak sindikatu bat antolatzeko eta greba egiteko ez ziren guztiz bermatu 1935. urtera arte. Espainiar estatuan, lehenengo sindikatuak XIX. mendean sortu ziren, baina Francoren diktaduran zehar debekatuak izan ziren eta klandestinoki funtzionatu behar izan zuten; 1977. urtera arte ez ziren legalizatuak izan. 
Gaur egun, greba langileen eskubidetzat aitortzen da, herrialde demokratikoetan behintzat. Horregatik, greba egiteko eskubidea arau batzuen menpe dago eta lege batek arautzen du. Hori dela eta, ezberdintasunak daude herrialde batetik bestera. Adibidez, herrialde batzuek langile guztiei aitortzen diete grebarako eskubidea, baina beste batzuek, ordea, greba politikoak edo langile publikoen grebak debekatzen dituzte, eskoletako irakasleen edo polizia-agenteen grebak adibidez. 
Langileen mugimenduen historian zehar, nagusiek zenbait taktika erabili dituzte grebei aurre egiteko. Batzuetan, poliziari deitzen zioten edo enpresa pribatuak kontratatzen zituzten grebak indarraren eta bortizkeriaren bidez geldiarazteko. Noizbait, gobernuek soldaduak bidaltzen zituzten grebak geldiarazteko. Enpresek, bestalde, langileak kontratatzen zituzten, greba egiten zeuden langileak ordezkatzeko. Langile hauei ""eskirol"" deitzen zaie; orokorrean, lanik ez duten pertsonak izaten dira eta egoera ekonomiko zail batean egoten dira, eta horregatik greban dauden langileek onartzen ez dituzten soldata eta lan-baldintzak onartzeko prest daude.

Deutsch

Français",txiki
"Greba (frantsesezko 'grève' hitzetik), lanuzte edo, gutxitan, oporketa bat pertsona edo talde batek presio soziala egiteko asmoz ekintza bat edo batzuk egiteari uztea da, honen bidez helburu bat lortzeko asmoz.
Lan greba bat taldean burutzen den ekintza da, langile talde batek burutua. Langileek dagokien lanaren zati bat edo lanaldi osoa egiteari uzten diote. Gehienetan presio neurri gisa erabilia da enplegatzailearekin negoziazio prozesuan, lan-baldintzen hobekuntza bat lortze aldera. Bestelako helburuak lortzeko ere erabili izan ohi da.",wiki
"Gurutze Gorriaren eta Ilargierdi Gorriaren Nazioarteko Mugimendua gerra eta hondamendi naturaletan pertsonei laguntzen dio talde multzo bat da. Ez da antolakunde erlijiosoa, baina Gurutze Gorria izenez ezagutzen da herrialde kristauetan eta Ilargierdi Gorria izenez, herrialde musulmanetan (gurutzea kristautasunaren sinboloa da eta ilargi erdia islamarena).
Mundu osoan, Gurutze Gorriaren eta Ilargierdi Gorriaren 180 elkarte edo talde baino gehiago daude. Adibidez, Ameriketako Gurutze Gorria, Britainia Handiko Gurutze Gorria eta Pakistango Ilargierdi Gorria daude. Elkarte bakoitza independentea da eta zerbitzu propioak eskaintzen ditu. Laguntza medikoa, elikagaiak, ura eta aterpea eman ohi dizkiete lurrikaren, uholdeen eta bestelako hondamendi naturalen biktimei. Gerra garaian ere laguntzen diote jendeari. Bake garaian, lehen laguntzak eta segurtasun-teknikak irakasten dituzte, eta askok odol-bankuak ere izaten dituzte.
Gurutze Gorriaren Nazioarteko Batzordea (ICRC) izan zen Gurutze Gorriko lehen taldea. Suitzan du egoitza. Gerran edo  beste gatazka batzuetan bizi diren pertsonei laguntzen die ICRCek. Gerretan inoiz parte hartzen ez duenez, herrialde gehienek konfiantza dute natolakunde honetan; herrialdeek baimena ematen diete beste talde batzuk sartu ezin diren eremuetan lan egiteko.
Jean-Henri Dunant suitzarrak hasi zuen Gurutze Gorriaren mugimendua. 1863an, zauritutako soldaduei laguntzeko nazioarteko talde bat sortzen lagundu zuen. Laguntzaile horiek sinbolo gisa gurutze gorri bat erabiltzen hasi ziren. Taldeak Gurutze Gorriaren Nazioarteko Batzordea edo ICRC izena hartu zuen 1875ean. 1901ean, Dunantek bakearen lehen Nobel saria jaso zuen bere lanagatik.

Deutsch

Français",txiki
"Gurutze Gorriaren eta Ilargi (edo Ilargierdi) Gorriaren Nazioarteko Mugimendua, hizkera arruntean Gurutze Gorria edo Ilargi Gorria) izenez ezaguna, nazioarteko mugimendu humanitario bat da, mundu osoan gutxi gorabehera 97 milioi boluntario, kide eta langile dituena. Helburu hauekin sortu zen: pertsonen bizitza eta osasuna babestea, gizaki guztienganako errespetua ziurtatzea, eta pertsonen sufrimendua prebenitu eta arintzea.Mugimendua legalki independenteak diren hainbat erakundek osatzen dute, baina mugimenduaren baitan elkartuta daude oinarrizko printzipioak, helburuak, sinboloak eta estatutuak, gobernu erakunde komunen bidez. Mugimenduko erakundeak hauek dira:
-  Gurutze Gorriaren Nazioarteko Batzordea (ICRC) Henry Dunantek eta Gustave Moynierrek 1863an Genevan (Suitzan) sortutako erakunde humanitario pribatua da. Bere 25 kideko batzordeak nazioarteko zuzenbide humanitarioaren araberako aginte bakarra du, nazioarteko eta barneko gatazka armatuetako biktimen bizitza eta duintasuna babesteko. ICRCri Bakearen Nobel Saria eman zitzaion hiru alditan (1917an, 1944an eta 1963an).-  Gurutze Gorriaren eta Ilargi Gorriaren Elkarteen Nazioarteko Federazioa (IFRC) 1919an sortu zen, eta gaur egun Gurutze Gorriaren eta Ilargi Gorriaren 190 Elkarteen arteko jarduerak koordinatzen ditu. Nazioarte mailan, Federazioak zuzentzen eta antolatzen ditu, Elkarte Nazionalekin lankidetza estuan, eskala handiko larrialdiei erantzuteko larrialdietarako laguntza-misioak. Nazioarteko Federazioko Idazkaritza Genevan (Suitzan) dago. 1963an, Federazioak (orduan Gurutze Gorriaren Sozietateen Liga izenez ezagutzen zena) Bakearen Nobel Saria jaso zuon ICRCrekin batera.-  Gurutze Gorriaren eta Ilargi Gorriaren Elkarteak munduko ia herrialde guztietan daude. Gaur egun, 190 Elkarte Nazional daude ICRCn onartuak, eta Federazioko kide osoak dira. Entitate bakoitzak bere jaioterrian nazioarteko zuzenbide humanitarioaren printzipioen eta nazioarteko mugimenduaren estatutuen arabera lan egiten du. Egoera eta ahalmen espezifikoen arabera, Elkarte Nazionalek nazioarteko zuzenbide humanitarioak edo Nazioarteko Mugimenduaren aginduek zuzenean definitzen ez dituzten zeregin humanitario osagarriak har ditzakete. Herrialde askotan, lotura estua dute dagozkien osasun sistema nazionalekin, larrialdi zerbitzuak eskainiz.",wiki
"Gutxiago garatutako herrialdeak Nazio Batuen Erakundeak (NBE) munduko herrialde guztien artean gutxien aurreratutakotzat jotzen dituen herrialdeak dira; munduko herrialde pobreak dira.
NBEk Giza Garapenaren Indizea izeneko adierazle bat erabiltzen du herrialdeen garapen-maila neurtzeko. Indize edo adierazle hori 0 eta 1 arteko zenbaki bat da, herrialde bakoitzaren Barne-Produktu Gordina, hezkuntza-maila, alfabetizazioa, bizi-kalitatea eta batez besteko bizi-itxaropena kontuan hartzen dituena. Herrialde garatuek 1etik hurbileko indizeak izaten dituzte; gutxiago garatutakoek, aldiz, 0,5etik beherako maila izaten dute.
Herrialde hauetako gehienak Afrikan, Asian, Latinoamerikan eta Ozeano Barearen aldean daude. NBEren arabera, 45 herrialde baino gehiago daude egoera honetan, eta munduko populazioaren % 80 baino gehiago bizi da herrialde hauetan: 2013an, ia 6.000 milioi pertsona ziren, eta 2050. urterako kopuru hori 8.300 milioira haziko zela espero da.",txiki
"Garapen bidean dagoen herrialdea edo azpigaratua sistema ekonomiko ahula daukana da, Giza garapenaren indize baxua alegia. Bestalde, 1990eko hamarkadaren amaieratik multzo honetako herrialde batzuk saiatu dira herrialde garatuenak baino hazkunde tasa altuagoak lortzen. Multzo batean edo bestean sailkatzeko indikatzaileen artean Barne produktu gordina dugu, eta horren arabera herrialde batzuk pobreziatik edota garapen ekonomikotik gertuago daude.
Tarteko kategoria batean daude berriki industrializatutako herrialdeak: Mexiko, Brasil, Txina, India, Turkia, Hegoafrika, Filipinak, Tailandia eta Indonesia.
Garapenaren eredu erabat unibertsala bestela ez dago, adibidez Kuba eta Bhutan bezalako herrialdeek betetzen ez dutena. Proposamen alternatiboen artean Barne zoriontasun gordinaren indizea dago, esate baterako, guztiz bat ez duena egiten irizpide ekonomiko hutsekin.",wiki
"Halloween urriaren 31ko gauean egiten den festa bat da, duela gutxira arte herrialde anglosaxoietan (Irlanda, Erresuma Batua, Ameriketako Estatu Batuak, Kanada eta Australia) ospatzen zena eta, gaur egun, munduko leku askotara zabaldu dena. Europako beste herrialde askotan eta Euskal Herrian ere gero eta ezagunagoa da, batez ere gazteen artean.
Ospakizun honetan, ume eta gazteak (baina baita heldu asko ere) pertsonaia beldurgarrien mozorroak janzten dituzte: oso ohikoak da banpiro, sorgin, zonbi, momia edo mamu bezala mozorrotzea, adibidez. Gainera, etxeetan, tabernetan eta beste leku askotan, dekorazio ""beldurgarriak"" ipini ohi dira, hala nola hezurrak, eskeletoak, armiarma-sareak, aurpegi beldurgarriak eginda dituzten kalabazak, etab.
Herrialde anglosaxoietan, horrela mozorrotutako umeak auzokoen etxeetara joaten dira, gozokiak, pastelak edo dirua eskatzeko, eta horretarako ""trick or treat"" esaten dute, hau da, ""tratua ala trukua""; alegia, etxekoek zerbait ematen ez badiete, sorginkeria bat botako dietela, zerbait txarra gertatzeko.",txiki
"Gau Beltza edo Halloween (NAF: [ˌhæləˈwin, -oʊˈin, ˌhɒl-] ingelesezko All Hallows' Evening —«Santu Guztien arratsaldea»— izenaren kontrakzioa; ingelesez Hallowe'en edo All Hallows' Eve —«Santu Guztien bezpera»— ere deitua) urtero urriaren 31n munduko hainbat lekutan ospatzen den jaia da, Arimen Eguna euskal jaiaren antz-antzekoa. Kristau egutegiaren Santu Guztien Egunaren aurreko gaua da, hilak, martiriak eta santuak gogoan izateko egunetan.Ikerlari askoren iritziz, Halloweenen jatorria zelten uzta ospakizun baten kristautzea da, hots, ziurrenik jatorri paganoa du, batez ere gaeliar Samhain jaian. Beste ikerlari batzuen ustez, jaia ez zen Samhainetik etorri, eta jatorri guztiz kristaua du.Euskal Herrian ere ospakizunak egiten ziren Santu Guztien Egunaren bezperan, eta XX. mende arte berezko ohitura zen kuiak, patatak, erremolatxak edo arbiak hustu eta kandelak jartzea, baserrietan bildu eta gaztaina erreak jatea edo umeak eskean ibiltzea.Gaur, Halloween Ameriketako Estatu Batuetako kulturan errotuta dago eta hortik hedabideen bitartez munduko beste hainbat lekutara iritsi da. Egun horietan, jendeak mozorroak erabiltzen ditu, eskuarki beldurra emateko asmoz, eta maltzurkeriak ez egitearen truke, haurrek gozokiak jasotzen dituzte. Horretarako, etxez etxe joaten dira, Trick or Treat (""Saria edo ziria"") esanez. Ohitura da, orobat, kuiak hustu eta barruan kandelak jartzea, sagarrak karameluz estaltzea, beldurrezko ipuinak kontatzea eta beldurrezko filmak ikustea.",wiki
"Nazio Batuen Haurren Eskubideei buruzko Hitzarmena munduko haur guztien oinarrizko eskubideak babesten eta bultzatzen dituen hitzarmen bat da. Nazio Batuen Batzar Nagusiak onartu zuen 1989an, eta munduko herrialde gehienek onartutako nazioarteko hitzarmen garrantzitsuenetako bat da. 
Hitzarmen horretan, sinatzen duten herrialdeek aitortzen dute haur guztiek oinarrizko hainbat eskubide dituztela, beren bizilekua, etnia, erlijioa, generoa... edozein dela ere; sinatzen duten herrialdeek eskubide horiek errespetatzeko eta errespetarazteko konpromisoa hartzen dute. Honek esan nahi du herrialde hauek haurrentzat mesedegarriak diren legeak egingo dituztela, eta haurren ongizatea bermatzeko behar diren baliabideak erabiliko dituztela. Gainera, horretarako, Hitzarmenaren arabera, lege horiek egiterakoan haurrek eskubidea dute entzunak izateko eta beraiengan eragina izango duten erabakietan parte hartzeko.",txiki
"Nazio Batuen Haurren Eskubideei buruzko Hitzarmena –normalean, HEH edo NBHEH gisa laburtua– haurren eskubide zibil, politiko, ekonomiko, sozial, osasuntsu eta kulturalak ezartzen dituen giza eskubideen nazioarteko ituna da. Hitzarmenaren arabera, haur bat hemezortzi urtetik beherako edozein gizaki da, legedi nazionalaren arabera adin nagusitasuna lehenago lortzen ez bada, behintzat.",wiki
"Haurren esplotazioa umeak lan gogor, arriskutsu eta gutxi ordainduetan erabiltzea da. Pobrezia da haurrak lan egin behar izateko arrazoi nagusia. Familiek dirua behar dutelako bidaltzen dituzte seme-alabak lanera. 
Munduko zenbait lekutan, dirua behar duen familia bati diru pixka bat uzten dio norbaitek beren umeren bat lanean jartzearen truke. Haur langilea lan-emailearekin geratzen da gurasoek zorra ordaindu arte. Lan-emaile horiek askotan haur langileak nahiago izaten dituzte  helduak, diru gutxiago ordaintzen dietelako eta kontrolatzen errazagoak direlako.",txiki
"Haurren esplotazioa edo Haurren esklabotza lan normaletan edo arriskutsuak diren lanetan umeen erabilerari deitzen zaio. Erabilera horren helburuak gehienetan ekonomikoak dira baina izan daitezke baita ere, interes familiarrak edo beste motatakoak. Erabilera horrekin haurren garapen pertsonalari eta emozionalari larriki eragiten zaio eta haien eskubideak ez dira babesten. Beste ondorio larrien artean eskola eta formakuntza galtzen dute eta haien osasuna arriskuan jartzen da.",wiki
"Heriotza bizitzaren amaiera da. Izaki bizidun bat hiltzen denean, haren gorputzak jada ez du funtzionatzen. Bizidun guztiak hiltzen dira, bai animaliak bai eta landareak ere.",txiki
"Heriotza biziaren erabateko eta betirako amaierari deritzo. Zergatien artean zahartzaroa, malnutrizioa, gaixotasunak, traumatismo larriak, indarkeria eta suizidioa daude. Lehenengo hirurak berezko heriotza moduan sailkatzen ditugu, azken hirurak ez bezala. Gaur egun munduan 10 eragilerik ohikoenak dira kardiopatia iskemikoa, istripu zerebrobaskularrak, BGBKa, arnas aparatuko infekzioak, minbizia (bereziki arnas aparatukoa), HIESa, gaixotasun diarreikoak, diabetesa (mellitus), errepideetako istripuak eta hipertentsio-kardiopatiak, hurrenkera honetan OMEren arabera. Hala ere, hainbat kasutan heriotza eragin duena ez da argi gelditzen eta batzuetan autopsia egin behar izaten da, indikazio mediko eta judizialengatik.
Heriotza-tasarik handienak dituzten herrialdeak afrikarrak dira, 2006an: Niger, Sierra Leona, Liberia, Hegoafrika, Angola, Botswana eta Zimbabwe.
Heriotzaren benetako izaera hainbat erlijio-ohituren arduretako bat izateaz gain, filosofiaren aztergaia ere bada. Berpizkunde (kulto abrahamikoetan) eta berraragiztatze (Indiakoetan) sinesmenak heriotzaren osteko beste bizitza batzuekin lotuta daude.
Biologikoki, gorpuek ekiten diote deskonposizio prozesuari pertsona hil eta denbora tarte gutxira.",wiki
"Heriotza-tasa kontzeptu garrantzitsu bat da demografian, hau da, gizarteak nolakoak diren aztertzen dituen zientzian. Kontzeptu horren bitartez, lurralde jakin bateko pertsonak zer neurritan hiltzen diren adierazten da.
Beste nolabait esanda, heriotza-tasaz neurtzen da zenbat pertsona hil diren lurralde edo gizartearen multzo batean denbora-bitarte jakin batean. Adibidez, esaten bada Euskadiko heriotza-tasa ‰ 3,5koa izan zela 2004an, horrek esan nahi du 1.000 pertsonatatik 3,5 hil zirela batez beste urte horretan.
Heriotza-tasa berebiziko faktorea da herrialde baten eboluzioan; izan ere, biztanleriaren tamaina, batez besteko adina eta konposizioa aldatzen ditu.
Normalean, heriotza-tasa orokorra erabiltzen da, hau da, 1.000 pertsonatatik zenbat hil diren eskualde eta denbora-bitarte jakin batean. Edonola, badaude beste heriotza-tasa zehatzago batzuk, esaterako, umeen heriotza-tasa: kasu honetan, aditzera ematen da urtebete baino gutxiagoko zenbat ume hil diren urte bakar batean bizirik jaiotako 1.000 umetatik.",txiki
"Heriotza-tasak edo hilkortasun-tasak urte batean 1000 pertsonako izandako heriotzen kopurua adierazten du. 2004an, EAEko heriotza-tasa orokorra, ia ‰ 3,5 izan zen.",wiki
"Herrialde garatuak garapen ekonomiko handia duten munduko herrialdeak dira. Herrialde industrializatuak ere deitzen zaie. Nazio Batuen arabera, Ameriketako Estatu Batuak, Kanada, Japonia, Australia, Zeelanda Berria eta Europako mendebaldeko herrialde guztiak dira herrialde garatuenak. Munduko biztanleria osoaren % 20 baino gutxiago dira herrialde garatuenetan bizi direnak.",txiki
"Herrialde garatuak ekonomia eta bizitza-maila altua duten herrialdeak dira, herrialde azpigaratu eta garapen bidean dauden herrialdeen aldean.",wiki
"Herritartasun edo hiritartasunak esan nahi du ofizialki herrialde bateko herritar edo eskubide osoko kide zarela. Herritartasuna ez dute herrialde batean bizi diren pertsona guztiek izaten. Adibidez, lanerako baimen batekin iritsi diren pertsonek ez dute hiritartasunik izaten, ezta beren herrialdeetatik hainbat arrazoirengatik ihes egin behar izan duten errefuxiatuek ere askotan. Hiritartasuna duten pertsonek herrialdeko gobernuak ematen dizkien eskubide batzuk dituzte, hiritartasunik ez dutenek ez dituztenak. Eskubideez gain, hainbat betebehar ere izaten dituzte bizi diren herrialdearekiko. 
Herritartasuna eta nazionalitatea ez dira gauza bera. Pertsona baten nazionalitateak pertsona hori zein herrialdetakoa den esan nahi du. Hala ere, herrialde jakin bateko nazionalitatea dutenek ez dute beti bertako herritartasuna izaten. Izan ere, agian beste herrialde bateko herritartasuna lortu dute edo galdu egin dute beren jatorrizkoa. Herrialde batean herrialde horretako hiritartasuna edo nazionalitatea eduki gabe bizi diren pertsonei atzerritar deitzen zaie batzuetan.",txiki
"Herritarra komunitate politiko baten kidea da. Zehatzago, herritartasuna pertsona bati Estatu bateko ohiturei edo legeei jarraituz onartutako estatusa da, pertsona horri (herritar deitua) herritartasunaren eskubide eta betebeharrak ezartzen dizkiona. Nazionalitatea pertsona bat herrialde batean jaio, gurasoak herrialde horretakoak izan edo borondatez erabaki duelako Estatu baten mendean geratzeko egoera juridikoa da; herritarra, berriz, Estatu bateko eskubide osozko kidea da. Herritartasuna izateko, ezinbesteko baldintza dira, besteak beste, adin nagusitasuna eta nazionalitatea.",wiki
"Hiria biztanle-kopuru handia duen bizigune bat da, kale eta eraikin asko dituena. Dena dela, jende gehienarentzat ez dago oso garbi zenbat biztanle behar diren zehazki bizigune bat hiritzat hartzeko; gainera, desberdintasunak ere badaude herrialde bakoitzeko legezko definizioetan: adibidez, Danimarkan, 200 biztanle aski da bizigune bat hiri izateko; Espainian, 1.000 inguru; Frantzian, 2.000; baina Japonian, aldiz, 45.000 biztanle behar dira legearen arabera bizigune bat hiria izateko. Dena dela legezko kopuru hori, hortik beherako biziguneei herri deitzen zaie.
Herri eta hirien arteko beste desberdintasun nabarmen bat biztanle gehienen jarduerarekin du zerikusia: herrietan, jende asko lehen sektorean aritzen da lanean (abeltzaintzan eta nekazaritzan batez ere); hirietan, berriz, jende gehien-gehienak bigarren sektorean (industrian, alegia) edo hirugarren sektore edo zerbitzuen sektorean dihardu (Administrazioa, merkataritza, turismoa, garraioa, hezkuntza edo osasuna, adibidez).
Baina tamaina ez da irizpide bakarra hiria definitzerakoan; badago beste definizio funtzional bat ere: hau da, hiriek paper garrantzitsu bat jokatzen dute inguruko lurraldearentzat politikaren, administrazioaren, merkataritzaren, ekonomiaren, osasun-zerbitzuen eta kulturaren ikuspuntutik begiratuta. Horrek esan nahi du, adibidez, lurralde bateko erakunde politiko eta administratibo garrantzitsuenak, industria gehienak, ospitale, eskola, unibertsitate edo museo gehienak hirietan egoten direla, ez herrietan.
Hori dela eta, hirian bizitzeak abantaila asko ditu: lanbide edo ogibide, eskola eta jarduera-mota gehiago aurki daitezke hirietan herrietan baino; jatorri desberdineko jende ugari bizi izaten dira, gainera, munduko hiri handienetan. Baina desabantailak ere baditu; haietako garrantzitsuenak, kutsadura eta langabezia (lanbide ugari egon arren, pertsona askok lanpostu bat izateko arazoak izateb dituztelako). 
Hirien abantailak direla eta, gaur egungo munduan gure planetako biztanleen erdia bizi da hiriguneetan. Bestalde, oraingo hiriak iraganean baino handiagoak dira; badira, gainera, milioika biztanle dituzten hainbat hiri. Tamaina ikaragarri handiko hiri hauei megalopoli deitzen zaie. Munduko megalopolirik jendetsuena Japoniako Tokio da, 38 milioi inguru biztanlerekin.",txiki
"Hiria jende ugari bizitzeko etxe eta eraikin multzo egituratua da. Bertan, bereziki bigarren eta hirugarren sektoreko jardueretan diharduten biztanleak daude. Beste zenbait erakunde urbanorengandik desberdintzen da; hainbat irizpideren arabera: biztanleria, biztanleriaren dentsitatea edo egoera juridikoa.",wiki
"Hiri-estatu bat hiri batez eta bere inguruko lurralde txiki batez osatutako estatu burujabe edo independente bat da. Gaur egun, ia hiri moderno guztiak herrialde baten parte dira; antzinaroan eta Erdi Aroan, aldiz, estatu burujabeak ziren hiriak zeuden. Hiri-estatu bakoitzak bere burua eta inguruko lurraldeak gobernatzen zituen. 
Lehenengo hiri-estatuak Mesopotamian (gaur egungo Irak) sortu ziren K.a. 5000-2500 urteen bitartean. Geroago, Grezian beste hiri-estatu batzuk sortu ziren. Hiri-estatu greziar horietan, mota askotako gobernuak egon ziren. Adibidez, Atenas demokraziaren sorlekua izan zela esaten da. Esparta, aldiz, erregeek gobernatutako gotorleku militar bat zen. 
Greziako hiri-estatuak ahulegiak ziren, ordea, eta indar nahikorik ez zuten inbaditzaile boteretsuei aurre egiteko. Horregatik, antzinaroan mazedoniarrek (Alexandro Handiaren gidaritzapean), eta beranduago erromatarrek Grezia konkistatu zuten, eta hiri-estatu gehienek gainbehera handia izan zuten. 
Erdi Aroan, hiri-estatuak berriz sortzen hasi ziren Europan. XI eta XV. mendeetan zehar, Veneziak, Florentziak, Genovak, Amalfik eta beste hiri-estatu batzuek garrantzi handia izan zuten gaur egun Italia denaren barruan. Gure garaiko Belgika eta Alemania direnen iparraldean ere hiri-estatuak sortu ziren. Hiri horietako batzuek aberastasun handiak lortu zituzten merkataritzari esker, baina beranduago, lurralde handiagoak okupatzen zituzten erreinuak sortu zirenean, euren burujabetasun edo independentzia galdu zuten. 
Gaur egun hiri-estatutzat jotzen den herrialde bat Singapur da, 1965ean Malaysiatik banandu zenetik. Bere geografiari esker (hiri garrantzitsu bat duen uharte handi bat da), hiri-estatu autonomo edo burujabe gisa garatu ahal izan zen.",txiki
"Hiri-estatu hiri batek eta batzutan inguruko lur urri batzuek osaturiko estatu bat da. Sorreraren helburuak anitzak badira ere, gehienetan (batez ere Erdi Aroan) merkatal helburuak zituzten.
Historian lehenengo hiri-estatuak Mesopotamiako hegoaldean zegoen Sumerren sortu zuten, ia nekazaritzarekin batera. Antzinako Grezian hiri-estatuen une garaiak ailegatu ziren, bertoko hiriek polisak sortzean.
Egun oraindik badira hainbat hiri estatu:

 Monako
 Singapur
 Vatikano HiriaBurujabetzarik osorik ez duten beste hiri batzuk ere hiri-estatu dira, adibidez:

Danzig
Fiume
Tangier
Memel
TriesteHainbat hirik estatu bezala funtzionatzen dute, nahiz eta subirauak ez izan:

Ceuta eta Melilla (Espainia)
Hong Kong eta Macau (Txina)
Gibraltar (Erresuma Batua)
Berlin, Hanburgo eta Bremen (Alemania)",wiki
"Homosexualitatea sexu bereko pertsonekiko erakarpena sentitzea, maitatzea eta sexu-harremanak izatea da. Emakumeen artekoa zein gizonen artekoa izan daiteke homosexualitatea; hau da, homosexualitatea gizon batek beste gizon bat maitatzea da, edo emakume batek beste emakume bat maitatzea. Horren kontrakoa heterosexualitatea da, hau da, emakume baten eta gizon baten arteko maitasun- edo sexu-harremana. Gizonekiko zein emakumeekiko erakarpena sentitzen denean, berriz, bisexualitatea deitzen da.
Bere sexu bereko pertsonak maite dituenari homosexual deitzen zaio. Emakumeen arteko homosexualitateari lesbianismoa ere deitzen zaio, eta emakumeekiko erakarpena sentitzen duten emakumeak lesbianak dira; gizonekiko erakarpena sentitzen duten gizonei gay deitzen zaie.
«Homo» hitza grekeratik dator eta «berdin» edo «antzeko» esan nahi du. Sexualitate hitza «sexu» hitzetik dator; beraz pertsona homosexual bat bere sexu bereko pertsonak gustukoak izan edo haiekin sexu-harremanak dituena da.
Ezinezkoa da jakitea zenbat pertsona diren homosexualak. Aditu batzuek uste dute hamar pertsonatik bat homosexuala dela, beste batzuek pertsona guztien erdia homosexualak direla uste dute. Hala ere, pertsona bat bisexuala ere izan daiteke, eta kasu horretan, bai gizonekiko eta baita emakumeekiko erakarpena ere sentitzen dute.",txiki
"Homosexualitatea (antzinako grezieraz: ὁμός, ‘berdin’, eta latinez: sexus, ‘sexu’) sexu edo genero berdineko kideen arteko erakarpen erromantiko, sexual edo sexu jarrera da. Joera sexual bezala, homosexualitatea sexu berdineko pertsonekiko ""erakarpen erromantiko, sexual edo emoziozko erakarpen patroi iraunkor bat"" da. 
Bisexualitatearekin eta heterosexualitatearekin batera, homosexualitatea sexu-orientazioaren hiru kategoria nagusietako bat da heterosexual-homosexual jarraikortasunaren baitan. Zientzialariek oraindik ez dute ezagutzen orientazio sexualaren kausa zehatza, baina eragin genetiko, hormonal eta ingurukoen elkarrekintza konplexu batek eragiten duela teorizatzen dute, eta ez dute haututzat hartzen. Orientazio sexualaren kausari buruzko teoria bakar batek ere ez du oraindik babes orokorrik lortu, baina zientzialariek oinarri biologikoa duten teorien alde egiten dute. Askoz froga gehiago daude sexu-orientazioaren kausa biologiko ez-sozialak babesten dituztenak sozialak baino, batez ere gizonen kasuan. Ez dago funtsezko frogarik hazkuntzak edo lehen haurtzaroko esperientziek orientazio sexualean paper bat betetzen dutela iradokitzen duenik. Pertsona batzuek uste dute jarduera homosexuala antinaturala dela, baina ikerketa zientifikoak erakusten du homosexualitatea giza sexualitatearen aldaketa normala eta naturala dela, eta berez ez dela ondorio psikologiko negatiboen iturri. Ez dago froga nahikorik orientazio sexuala aldatzeko esku-hartze psikologikoen erabilera babesten duenik.
Homosexualei buruz hitz egiteko erabiltzen diren adjektiborik ohikoenak lesbiana dira, emakumezkoen kasuan, eta gay gizonezkoen kasuan, baina maiz gay hitza erabiltzen dira bi sexu-generoei buruz hitz egiteko. Gay edo lesbianak diren pertsonen ehunekoa eta sexu bereko pertsonekin harreman erromantikoak dituzten edo sexu bereko pertsonekin sexu-esperientziak izan dituzten pertsonen proportzioa zein den jakitea zaila da ikerlarientzat, hainbat arrazoirengatik; besteak beste, gay eta lesbiana asko ez direla horrela identifikatzen, homofobia eta heterosexismoa bezalako aurreiritzien edo diskriminazioaren ondorioz. Portaera homosexuala gizakiak ez diren animalia-espezie askotan ere dokumentatu da, baina orientazio homosexuala ez da modu esanguratsuan ikusten beste animalia batzuetan.
Gay eta lesbiana askok harreman egonkorrak dituzte sexu bereko pertsonekin. Harreman horiek harreman heterosexualen baliokideak dira funtsezko alderdi psikologikoetan. Harreman eta ekintza homosexualak miretsi eta kondenatu izan dira historian zehar, hartzen duten moduaren eta gertatzen diren kulturaren arabera. XX. mendearen amaieratik, homosexualen askatasunaren eta berdintasunaren aldeko mugimendu globala egin da, eta, horren barruan, jazarpenaren aurkako legeak sartu dira haur homosexualak eskolan babesteko, diskriminaziorik eza bermatzen duten legeak, armadan zerbitzatzeko gaitasun-berdintasuna, osasun-arreta jasotzeko aukera-berdintasuna, adoptatzeko eta guraso izateko gaitasun-berdintasuna, eta ezkontza-berdintasuna ezarri dira.",wiki
"Hondakinak zerbait erabili, desegin edo suntsitu ondoren gelditzen diren gauzak dira; behar edo nahi ez ditugun gauzak izan daitezke, puskatuta edo hondatuta daudenak edo balio ez digutenak, hala nola plater apurtuak, jostailu hondatuak edo pixoihal erabiliak. Batzuetan, zaborra ere deitzen diegu gauza horiei, baina, ohiko hizkeran, zaborra etxean sortzen ditugun eta botatzen ditugun gauzak dira; ekologiaren ikuspegitik, gainera, hondakinak beste gauza asko ere izan daitezke, baina gehienetan industria-jarduerek sortutakoak izaten dira, substantzia solidoak, likidoak eta baita gasak ere. Hondamendiek ere hondakinak sortzen dituzte, eraikinak edo naturako hainbat elementu ere hondatzen dituztenean.
Dena dela, hondakin asko, bai eta zaborretara botatzen ditugun ter asko ere, arazo handirik gabe berrerabil daitezke. Adibidez, beira edo kristalezko botilak edo plastikozko ontziak eta beste gauza asko birziklatu daitezke, berriro erabiltzeko edo beste botila edo produktu batzuk egiteko; horri birziklatzea deitzen diogu. Horregatik, ez da egia hondakinek ez dutela balio. Birziklatu daitezkeen materialei birziklagarri deitzen zaie, edo berrerabilgarriak berriro erabili badaitezke.
Hondakinak kontu handiz tratatu behar dira ingurumena babesteko. Hasteko, ingurumena zaindu nahi badugu eta ahalik eta hondakin gutxien sortu, hobe da erosten dugunean ere kontuz ibiltzea; hau da, hobe dugu hondakin gutxiago sortzen duten produktuak erostea (adibidez, plastikorik ez duten produktuak denda edo supermerkatuetan). Gainera, hondakinak sortzen dituzten substantzia asko petroliotik ateratzen dira, eta petrolioa Erregai fosil kutsagarria da eta kopuru mugatuan daukagu, ez da baliabide berriztagarri.
Bestalde, hondakinek gure osasuna ere kaltetu dezakete. Hondakinetan, gaixotasunak sor ditzaketen bakterio eta onddoak egon daitezke. Aspaldiko garaietan, baina oraindik ere bai zenbait lekutan (herrialde pobreetan, adibidez), hondakinek eta zaborrek eragiten zituzten gaixotasun eta epidemia larriak.",txiki
"Zaborra edo hondakinak zerbait ekoiztu, erabili edo desegin ondoren geratzen den materiala da, bere hasierako balioa galdu edo erabilgarria ez delako berrerabili, baztertu edo botatzen dena. Zabor terminoa balio ez duen edozein hondakini dagokio, edo nahi ez den eta botatzeko asmoa dagoen edozein materiali. Zaborra eta berrerabil edo birzikla daitezkeen hondakinak desberdinak dira.
Ekonomia Lankidetza eta Garapenerako Erakundeak (ELGA) «hondakintzat» jotzen ditu «ekoizten diren testuinguruan balio ekonomikorik lortu ez duten ekoizpen- eta kontsumo-jardueretan sortutako gaiak». «Hondakinak maneiatzea» terminoa hainbat hondakin mota biltzeko, tratatzeko eta ezabatzeko giza kontrola izendatzeko erabiltzen da. Ekintza horiek hondakinek ingurumenean eta gizartean duten eragin negatiboaren maila murrizteko dira.
Normalean, bilketa egiteko aurreikusitako lekuetan uzten da, eta zabortegietara edo beste lekuren batera bideratuko da. Gaur egun, termino hori erabiltzen da aprobetxagarriak ez diren eta, beraz, tratatu eta osasun-arazoak edo ingurumen-arazoak saihesteko prestatu beharko liratekeen hondakinen zatikiak izendatzeko; horregatik, birziklatzea hondakinak berreskuratzean datza, bizitza erabilgarri berria duen objektu bihurtzeko.
Hondakinen konposizioa estuki lotuta dago sortzen diren lekuaren eta denboraren bizi-mailarekin eta jarduera ekonomikoarekin. Industriaren asmakuntza eta garapena zuzenean lotuta daude sortutako edo eragindako hondakin motekin. Hondakinen osagai batzuek birziklatzeko balio ekonomiko eta errentagarria dute. Hondakin biodegradagarriak, hala nola elikagaiak eta hondakin-urak, modu naturalean desagertzen dira oxigenoari edo aire zabalari esker, mikroorganismoek eragindako deskonposizioaren ondorioz. Hondakin biodegradagarrien deuseztapena kontrolatzen ez bada, hainbat arazo sor ditzake, besteak beste, giza agente patogenoak indartzearen ondorioz osasunari eragiten dioten berotegi-efektuko gasen askatze orokorra.",wiki
"Hondamendi (edo hondamen) naturalak fenomeno naturalak dira gizarteei kalte larriak sortzen dizkietenak, hala nola, jende askoren heriotza edo ondasunak suntsitzea. Horregatik bereizten dira fenomeno naturaletatik; azken hauek gizakien bizitza edo ondasunentzat ondorio traumatikorik sortzen ez dutenak dira; ekaitzak, lehorteak, uholdeak edo sumendien erupzioak dira adibide batzuk. Fenomeno hauek erregulartasunez gertatzen dira munduko leku askotan, eta sarritan ez dute kalte larriegirik eragiten. Aldiz, fenomeno natural batek ekosistema osoei eta inguruko izaki bizidun ugariri kalte larriak eragiten dizkietenean eta, bereziki, jende askoren heriotza eta kalte ekonomiko ugari eragiten dituztenean, hondamendi natural deitzen zaie.
Lurrikarak, elur-jausiak, tsunamiak, uholdeak eta urakanak dira kalte larriak eta jende askoren heriotza eragin ditzaketen hondamendi naturaletako batzuk.",txiki
"Hondamen edo hondamendi naturala energia handiko gertaera natural batek (hala nola uholde, sumendi erupzio, luizi, lurrikara edo ekaitz batek) eragiten duen kalte material eta pertsonal multzo larria da, une eta leku jakin batean jazotzen dena. Gertaera hauek planetaren dinamika naturalak sortzen ditu, baina gizakiak eragindako ekintza batzuek (deforestazioa, kutsadura eta abar) areago ditzakete.
Garai modernoetan, hondamendi naturalen, gizakiek eragindako eta gizakiek bizkortutako hondamendien arteko banaketa nahiko zaila da marraztea. Giza aukerak eta jarduerek, esaterako, arkitektura, sutea, baliabideen kudeaketa eta klima-aldaketa hondamendi naturalak eragin ditzakete. Izan ere, jada 1976an, hondamendi naturala terminoa okertzat jo zen.
Fenomeno naturalak (euria, lurrikarak, urakanak eta tsunamiak, besteak beste) hondamendi bihurtzen dira “normaltasun-muga” gainditzen dutenean, oro har, parametro baten bidez neurtua dena. Fenomeno motaren arabera aldatzen da parametro hori, hala nola momentu sismikoaren magnitudea, Richter eskala lurrikarentzat, Saffir-Simpson eskala urakanentzat, etab. Hondamendi baten ondorioak handitu egin daitezke lurralde antolakuntza txar baten ondorioz edo segurtasun neurri, larrialdi plan eta alerta sistema faltagatik. Bestalde, azkenaldian, zailagoa da zehazten hondamendi naturalen eta gizakiak eragindakoen edo areagotuen arteko desberdintasuna, faktore ugarik parte hartzen baitu hondamendien sorreran, horien artean arkitekturak suak, baliabideen kudeaketak eta are klima aldaketak. Gertaera kaltegarri bat ez da hondamendi mailara igoko baldin-eta populazio zaurgarri batean gertatzen ez bada.
Hondamendi naturalak areagotu ditzake: eraikuntza-arau desegokiak, pertsonen marjinazioa, desberdintasunek, baliabideen gehiegizko ustiapenek, muturreko hiri-hedakuntzak eta klima-aldaketak. Munduko biztanleriaren hazkuntza azkarrak eta, sarritan, ingurune arriskutsuetan duen kontzentrazioa areagotzeak hondamendien maiztasuna eta larritasuna areagotu izan ditu. Muturreko klimak (adibidez, tropikoetakoak) eta lur-forma ezegonkorrak, baso-soiltzearekin, planifikatu gabeko hazkunde-ugalketarekin eta ingeniaritzarik gabeko eraikuntzarekin batera, hondamendiak izateko joera duten espazio naturalak dituzten populazio-eremuen interfaze ahulagoak sortzen dituzte. Hondamendi natural kronikoak jasaten dituzten garapen bidean dauden herrialdeek, askotan, eraginik gabeko komunikazio-sistemak dituzte hondamendiak prebenitzeko eta kudeatzeko behar adinako laguntza ezarekin konbinatuta.",wiki
"Errefuxiatua edo iheslaria da bere bizilekutik ihes egiten duen eta babesa bilatzeko beste herrialde batera bizitzera joaten den persona. Hauek beste herrialde batean babesa bilatzen dute, bere herrialdean erasoa jasateko beldurra dutelako.",txiki
Iheslaria edo errefuxiatua arrazoi politiko eta sozialengatik bere bizitokitik ihes egin eta beste toki batean babesa bilatzen duen pertsona bat da.,wiki
"Indigenak estatu bat sortu baino lehen bertan bizi ziren herriei deritze. Gaur egun herri indigena asko desagertzen ari dira, fenomeno desberdinak direla eta, baina kolonizazioak asko eragin zuen herri indigenetan.
Nazio Batuen Erakundeak dioenez 300 milioi indigena bizi dira gaur egun, 70 herrialdetan banatuta. Guztira, 5000 herri txiki baino gehiago daude, berezitasun kultural eta linguistiko propioak dituztenak.",txiki
"Indigenak edo herri indigenak estatu modernoak sortu eta muga politikoak ezarri baino lehen, lurralde batean bizi ziren herriei deritze. Horretaz gainera, herri indigenek beste zenbait ezaugarri ere badituzte, nazio edo estatu bati erreferentzia eginez definitzen diren herriek askotan betetzen ez dituztenak, hala nola, herri indigenak berak bere burua talde kultural bereizi moduan ikustea eta inguruko herriek ere izaera berezi hori onartzea, hizkuntza eta egitura sozial eta politiko bereziak izatea, ekoizpen-modu nagusiari (kapitalismoari, kasu) jarraitzen ez dioten ekonomia izatea eta ingurumen naturalarekiko atxikimendu tradizional bat izatea. Indigena izendapenaz gainera, ohikoa da herri eta herri hauetako kideei aborigen, natibo, autoktono edo besterik gabe bertakoa deitzea.
Ez dira herri indigena eta etnia kontzeptuak nahastu behar. Herri indigenak lurralde bati atxikiak agertzen dira beti, etniak ez bezala. Horrela, herri indigenak etniak dira baina badira etniak herri indigenak ez direnak. Adibidez, afroamerikarrek etnia ezberdinak osatzen dituzte Amerikan, baina ez dira herri indigenak, Ameriketako indigenak amerindiarrak baitira.
Nazio-estatuen zabalkuntzak, kapitalismoaren garapenak eta globalizazioak herri hauetako askoren desagerpena ekarri du. Adibidez, Amerikako amerindiar herri asko desagertu ziren espainiar kolonizazio eta Estatu Batuen zabalkuntzaren ondorioz. Egun, badira Gobernuz Kanpoko Erakundeak herri indigena eta hauen habitataren aldeko defentsa bultzatzen dutenak, hala nola Survival International.",wiki
"Industria nekazaritzatik, abeltzaintzatik, arrantzatik eta meatzaritzatik lortutako lehengaiak eraldatzen dituen jarduera da; ekonomiaren bigarren sektorea da. Nekazaritza, abeltzaintza, arrantza eta meatzaritza, berriz, lehen sektorea dira. Industriak jendeak kontsumitzeko moduko produktu landuak egiten ditu lehen sektoreko lehengai horietatik. Adibidez, fruituetatik marmeladak, fruta almibarretan, zukuak, freskagarriak, etab. lortzen ditu. Burdinarekin, metal honetaz egindako barrak, xaflak, torlojuak eta makinak (esaterako, kotxe bat) osatuko dituzten beste pieza batzuk ere sortzen ditu.
Industriak bere lana gauzatzeko leku jakin batzuk behar ditu, hau da, fabrikak. Hauek energia behar dute, elektrikoa orokorrean, produktuak transformatuko dituzten makinak funtzionarazteko. Azukrea eskuratzeko fabriketan, adibidez, kanabera edo erremolatxa birrintzen duten makinak daude; mamia lehortzen dute eta, zenbait prozesuren ondoren, guk kontsumitzen dugun azukrea lortzen dute.",txiki
"Industria lehengaiak eraldatuz produktuak ekoizten dituzten jarduera eta prozesuen multzoa da. Ekoitzitako produktuak zein diren, industria-jarduera mota ezberdinak daude. Adibidez, automobilgintza izeneko industria-sektorean, automobilak eta automobiletarako osagaiak ekoizten dituzten jarduerak biltzen dira eta metalgintzan burdina eta beste metalak eraldatzen dituzten fabrikak biltzen dira. Lehengaiez gainera, industriak lehengaiak eraldatzeko energia behar du, baita azpiegiturak ere (errepideak, trenbideak...) lehengaiak fabriketaraino garraiatu eta bertatik produktu bukatuak banatzeko.
Ekonomian, industriak bigarren sektore izenekoa osatzen du, nekazaritza eta arrantza hartzen duten lehenengo sektorearen eta zerbitzuak barne hartzen dituen hirugarren sektorearen aldean. Historian zehar, Industria Iraultza izenekoa izan zen XVIII eta XIX. mendeetan zehar industria gehien garatu zen aldia, ekonomia osoaren produktua nabarmen gehituz. Dena den, munduan zehar industriaren garapena oso ezberdina da eta horrela herrialde industrializatuak eta ez-industrializatuak bereizten dira. Aldi berean, herrialde industrializatuak izaten dira ongizate material handiena izaten dutenak, oraindik nekazaritzan oinarritzen diren herrialdeen aldean.
Hala ere, herrialde aberatsetan badago joera fabrikak kostu txikiagoak dituzten herrialdeetara eraman eta bestelako jarduera espezializatuagoak (hirugarren sektorean, esaterako) sendotzeko. Industriaren garapena izan da baita ere, neurri handi batean, egungo ingurumen-arazoen sortzaileetako bat, bere ekoizpen-prozesuetan sortutako hondakinak atmosfera eta ibaietara kontrol eskasarekin isurtzeagatik besteak beste.",wiki
"Iqbal Masih (1983-1995) ume pakistandar bat izan zen, haurren esplotazioaren aurka borrokatu zena.",txiki
"Iqbal Masih (urduz: اقبال مسیح‎) (Muridke, Pakistan, 1982 – Lahore, Pakistan, 1995eko apirilak 16) ume langilea, sindikalista eta aktibista izan zen. Pakistango tapiz lantegietako haur esklaboen askatasunaren ikur bihurtu zen.",wiki
"Iragarkia zerbaiten publizitatea egiteko egiten den jakinerazpen publikoa da, testua eta irudiak erabiltzen dituena. Ekitaldi, produktu edo zerbitzu bati buruzko informazioa publikoari emateko erabiltzen dira; publikoarengan izan nahi duten eraginaren ikuspegitik, bi eratako iragarkiak bereiz ditzakegu:

Iragarki instituzionalak: hartzaileari halako informazio bat eman edo harengan halako jarrera bat bultzatu nahi dutenak.
Iragarki komertzialak: hartzaileak produktu edo zerbitzu bat erostera bultzatzeko helburua dutenak.Iragarkiak leku edo euskarri (modu) askotan zabaltzen dira: paperean (egunkari eta aldizkarietan, kaleko karteletan, etab.), ikusentzunezkoetan (telebistan, irratian, Interneten). 
Gaur egun, beraz, hedabideetan agertzen dira batez ere. Iragarleek nahi dutenean jende askok beren iragarkiak ikustea edo entzutea, hedabideei ordaintzen diete, argitaratu edo zabaltzeko. Egunkari eta aldizkariek beren artikuluen artean sartzen dituzte iragarkiak; telebista eta irrati kateek ere iragarkiak emititzen dituzte beren programetan. Webguneek, autobusek, taxiek, zinema aretoek eta beste leku askok ere iragarkiak erakusten dituzte.
Iragarkien helburua da jendea konbentzitzea beren interesetarako hobe dela iragarleak gomendatzen dien zerbait egitea: produktu bat erostea, ekitaldi batera joatea, zerbitzu bat erabiltzea, hautagai politiko baten alde bozkatzea, ekarpen bat egitea, edo baita zergak ordaintzea ere. Iragarki gehienek argudioak erabiltzen dituzte hartzailea konbentzitzeko:

Argudio arrazionalak: datuak ematen dituztenak produktuaren ezaugarriei buruz edo haren abantailei buruz, edota eman nahi den informazioari buruz.
Argudio emozionalak: sentimenduak eta emozioak baliatzen dira batzuetan, hartzailea konbentzitzen laguntzeko.",txiki
"Iragarkia zerbaiten berri emanez argitaratzen den jakinarazpen publikoa da.
Iragarki bat ikusizko, entzunezko edo ikus-entzunezko euskarri bat da, iraupen laburrekoa, eta mezu bat transmititzen duena. Normalean ideia edo gertaera jakin batean zentratua izaten da, publizitate-helburuekin. Zerbaiten berri emanez argitaratzen den jakinarazpen publikoa da. Igortzen diren iragarkiek, helburu komertzialak dituzte (adibidez, zerbitzu publikoaren publizitateak, erakundeen publizitateak edo bestelako publizitate ez-komertzialek erabiltzen dituzten iragarkiak). Ematen diren iragarkiek merkataritza-helburuak dituzte.
Publizitate-iragarkia pertsonek produktu, gertaera, edo antzeko zerbait ezagutu ahal izateko egiten den mezua da. Horregatik, publizitate-iragarkiak konpainien parte dira, iragarkiak asmo sinesgarri batekin lotuta daudelako eta artikuluak, produktuak eta zerbitzuak sustatzera bideratuta daudelako.",wiki
"Jaiotza-tasa edo jaiotza-indizea urtebetean lurralde batean jaiotzen diren umeen kopurua da eta kopuru hori mila biztanlerekiko adierazten da; hau da, ‰ zeinua erabiltzen da, eta, adibidez, esaten denean halako lurralde batek ‰ 15eko jaiotza-tasa duela, esan nahi du mila biztanleko 15 ume jaiotzen direla urte betean. 
Jaiotza-tasa lurralde bateko biztanleriaren hazkundea kalkulatzeko erabiltzen da. Adierazle horri esker, biztanleria eta baliabide ekonomikoak banatzeko etorkizunean beharrezkoak izango diren politikak erabaki daitezke aurretiaz.",txiki
Jaiotza-tasa ugalkortasuna kuantifikatzeko neurria da. Kalkulua jaiotako kopurua denbora tarte batean eta momentu horretan dagoen biztanleriaren artekoa da. Normalean denbora urte batekoa izaten da eta jaiotako kopurua mila biztanleekiko urte batean adierazten da.,wiki
"Jazarpen edo bullying delakoa pertsona batek edo batzuek beste norbait denbora luze batean zehar behin eta berriz modu anker, mingarri edo bidegabean tratatzea da. Irainak, mehatxuak, bazterketa edo zurrumurru faltsuak erabiltzen dira askotan norbait jazartzeko.
Jazarpena hainbat tokitan gertatu daiteke, eskolan, lantokian, sare sozialetan, mugikorraren bitartez edo beste giro sozial batzuetan, adibidez. Garrantzitsua da ulertzea jazarpena ez dela noizean behin gertatzen den eztabaida edo liskar soil bat, norbait emozionalki edo fisikoki kaltetzeko nahita eta etengabe egiten den zerbait baizik.
Jazarpena oso kaltegarria izan daiteke jasaten duen pertsonarentzat. Estresa, antsietatea edo depresioa eragin edo osasun mentala kaltetu dezake, eta eskolan okerrago ibiltzea ere eragin dezake. Zoritxarrez, jazarpen biktima batzuek ezin izaten dute gehiago jasan, eta ez diete inori ezer kontatzen, ezta beren gurasoei ere, eta azkenean beren buruaz beste egitea erabakitzen dute. 
Neska-mutil gazte askok eskolan jazarpena jasaten dute; honi eskola-jazarpena deitzen zaio. Kasu hauetan, ikaskideek ikusten dute zer gertatzen den, baina ez dute hori geldiarazteko ezer egiten, haiek ere jazarpena jasateko beldur direlako. Jazarpen-egoerak ezagutzen dituzten pertsonak, egoera hori geldiarazteko ezer egiten ez badute, jazarpena egiten duen pertsonaren konplize bihurtzen dira.
Inork ez du jazarpena jasatea merezi, eta zuri edo ezagutzen duzun norbaiti gertatzen baldin bazaizue, oso garrantzitsua da horri buruz hitz egitea norbaitekin: heldu fidagarri batekin (guraso, irakasle edo eskolako orientatzaile bat) hitz egitea jazarpena geldiarazteko eta denok seguru sentitzeko eta errespetatuak izateko lehen urratsa izan daiteke. Irakasleek eta eskolan lan egiten duten pertsonek jazarpena ekiditeko moduak aurkitu ditzakete. 
Herrialde eta lurralde batzuek jazarpena debekatzen eta zigortzen duten legeak dituzte.",txiki
"Beste esanahi batzuen berri izateko, ikus: «jazarpen (argipena)»Jazarpena indarra, hertsadura, iseka mingarria edo mehatxua erabiltzea da, abusuak egiteko, modu oldarkorrean menderatzeko edo beldurtzeko. Portaera errepikatua eta ohikoa izaten da. Funtsezko baldintza da botere fisiko edo sozialaren desoreka hautematea (jazarleak edo gainerakoek). Desoreka horrek jazarpena eta gatazka bereizten ditu. Jazarpena jokabide oldarkorraren azpikategoria bat da, eta honako ezaugarri hauek ditu: etsaitasunezko asmoa, botere-desoreka eta aldi baterako errepikapena. Jazarpena portaera oldarkor errepikatuaren jarduera da, beste pertsona bati kalte egiteko asmoz, fisikoki, mentalki edo emozionalki.
Jazarpena banaka edo taldean egin daiteke, mobbing deritzona. Jazarleak jarraitzaile bat edo gehiago izan ditzake, jazarle nagusiari laguntzeko prest daudenak edo jazarlea indartzen dutenak iruzkin positiboak emanez, hala nola barrea. Eskolako jazarpenari eta lantokiko jazarpenari ""berdinen arteko abusua"" ere esaten zaio. Robert W. Fullerrek jazarpena aztertu du rankismoaren testuinguruan. Dan Olweus ikertzaile suediar-norvegiarrak dio jazarpena gertatzen dela pertsona bat ""behin eta berriz eta denboran zehar pertsona baten edo gehiagoren ekintza negatiboen eraginpean dagoenean"", eta ekintza negatiboak gertatzen direla ""pertsona batek nahita beste pertsona bati lesioak edo eragozpenak eragiten dizkionean, kontaktu fisikoaren bidez, hitzen bidez edo beste modu batean"". Jazarpen indibidualaren ezaugarria da pertsona batek modu jakin batean jokatzen duela beste baten gainean boterea irabazteko.
Jazarpenaren kultura edozein testuingurutan gara daiteke, gizakiek elkarrekintzan dihardutenean. Horrek eskola, familia, lantokia, etxea eta auzoak barne har ditzake. Gaur egungo kulturaren jazarpenerako plataforma nagusia sare sozialen webguneetan dago. Futbol amerikarreko jokalari diren gizonezko nerabeei buruzko 2012ko ikerketa batean, ""[jazarpenaren] iragarle indartsuena jokalariaren bizitzan eragin handiena duen gizonak jazarpen-portaera onartuko ote lukeen hautematea izan zen."" The Lancet Child & Adolescent Health aldizkariak 2019an egindako ikerketa batek erakutsi zuen neskek sare sozialak erabiltzearen eta jazarpenarekiko esposizioa areagotzearen arteko harremana zegoela.
Menderatze hori baieztatzeko erabiltzen diren portaerek barne har ditzakete eraso fisikoa edo derrigortzea, hitzezko jazarpena edo mehatxua, eta ekintza horiek helburu zehatzetara bidera daitezke behin eta berriz. Jokabide horien justifikazioan, gizarte-maila, arraza, erlijioa, generoa, sexu-orientazioa, itxura, portaera, gorputz-hizkuntza, nortasuna, ospea, leinua, indarra, tamaina edo trebetasuna bereizten dira batzuetan.",wiki
"Judaismoa juduen erlijioa da. Munduan 14 milioi jarraitzaile baino gehiago ditu. Horietako heren bat baino gehiago Estatu Batuetan bizi da. Beste asko, berriz, Israelen bizi dira, Mediterraneo itsasoaren ekialdean dagoen herrialde batean.",txiki
"Judaismoa erlijio abrahamdar eta monoteista bat da, juduen zibilizazioak eta tradizio erlijioso, kultural eta legalak osatzen dutena. Jatorria erlijio antolatu gisa Ekialde Hurbilean dauka, Brontze Aroan. Hainbat adituren arabera judaismo modernoa jahvismotik garatu zen, K.a. 500 urte inguruan, antzinako Israel eta Judeako Erresumetako erlijioa zenetik, eta horregatik bizirik dauden erlijio monoteistetatik zaharrena dela iritzi ohi da. Judaismoaren doktrina, profezia eta historian oinarritzen dira beste erlijio abrahamdar guztiak, adibidez kristautasuna eta islama. Judu fededunentzat, Jainkoak israeldarrekin ezarri zuen itunaren adierazpena da judaismoa.Tora (hebreeraz: תורה‎‎, «legea» edo «irakaskuntza») judaismoaren liburu fundatzailea da, eta Tanakh deritzonaren zati bat osatzen du. Adituek Hebrear Biblia izena erabili ohi dute Tanakha izendatzeko. Idatzizko Toraz gain, ahozko tradizioa ere garrantzitsutzat jotzen dute juduek, esaterako, midrax (Tanakhari egindako iruzkinak) eta Talmuda. Hebreerazko Tora izenak hainbat esanahi izan ditzake eta Tanakh osoa izendatzeko erabil daiteke, nahiz eta berez Moisesen bost liburuak, hau da, Tanakharen lehen zatia, izendatzen duen. Horregatik, batzuetan ahozko tradizioari «Ahozko Tora» esaten zaio. 
Judaismoaren baitan erlijio-mugimendu ugari daude, horietako gehienak judaismo errabinikotik datozelarik. Judaismo errabinikoaren arabera, Jainkoak legeak eta aginduak Sinai mendian eman zizkion Moisesi, Idatzizko Tora eta Ahozko Tora gisa. Historikoki, hainbat taldek zalantzan jarri dute baieztapen hau, esaterako saduzearrek eta judaismo helenistikoak Bigarren Tenpluaren (edo Herodesen Tenpluaren) garaian; judu karaitek; eta gaur egungo mugimendu ez-ortodoxo batzuek. Horrez gain, judaismo modernoaren adar batzuk, adibidez judaismo humanistikoa, laikoak edo ez teistak dira. Gaur egungo judaismoaren mugimendu handienak judaismo ortodoxoa (haredi eta judaismo ortodoxo modernoa), judaismo kontserbadorea eta judaismo erreformista dira. Hauen arteko desberdintasun iturri nagusiak halakha (euskaraz: «lege judua»), tradizio errabinikoaren autoritatea eta Israelgo Estatuari ematen dioten garrantzia dira. Judaismo ortodoxoak berresten du Tora eta halakha jainkotiarrak, betierekoak eta aldaezinak direla jatorriz eta erabat jarraitu behar direla. Judaismo kontserbadore eta erreformistak ikuspuntu liberalago bat bultzatzen dute, nahiz eta judaismo kontserbadoreak oro har ikuspuntu tradizionalagoa daukan. Orokorrean, erreformisten iritzia da halakha jarraibide bat besterik ez dela eta ez debekuen eta betebeharren sorta bat.2021ean, munduan 15,2 milioi judu zeudela kalkulatzen da, hau da, munduko biztanleriaren % 0,19. Horietatik gehienak Israelen eta Estatu Batuetan bizi dira.",wiki
"Justizia hitzak bi esanahi ditu: 

Legez pertsona bakoitzari dagokiona ematea edo bueltatzea.  
Hori ahalbidetzen duen giza-antolaketa: epaileak, fiskalak, abokatuak etab., erakunde judizial baten barruan antolatuta (Justizia Ministerioa eta auzitegiak).Justiziak bi oinarri nagusi ditu: bata, legearekiko errespetua, eta, bestea, gizonen eta emakumeen berdintasuna legearen aurrean. 
Ikus dezagun eskolarekin lotutako adibide bat: ikasle batek bihurrikeria bat edo zuzena ez den ekintza bat egiten du eta gero beste bati leporatzen dio errua; bigarren ikasleak zigorra jasotzen badu, orduan injustizia edo bidegabekeria bat egon da, ikasle hori ezer egin gabe zigortua izan delako, eta ekintza okerra egin duena ez delako zigortua izan. Kasu honetan bakoitzari dagokiona ematea izango litzateke justizia: bihurrikeria burutu duenak zigortua izan behar du erruduna izateagatik, eta ezer egin ez duenak ez du zigortua izan behar, errugabea delako. 
Eguneroko adibide soil honek nahiko argi erakusten du justiziak egiten duen guztia. Lehenik eta behin, urratua izan den lege bat dago. Kasu honetan, urratua izan den arau edo gizalege bat dago: ez da inor kaltetuko duen bihurrikeriarik egin behar. Norbait kaltetzen duen ekintza oker hori delitu bat da. Delitua agerian uzten denean, norbait delitu hori egin izanaz salatua izan daiteke. Salatzaile bat dago gainera, sistema judizialean fiskal deitzen zaiona, hain zuzen. Bere funtzioa epaile baten aurrean norbait salatzea da delitu bat egin izanagatik, baina, horretarako, beharrezko frogak erakutsi behar ditu, salaketa sostengatzeko.",txiki
"Justizia oinarrizko printzipio filosofikoa, juridikoa eta morala da: printzipio horren arabera, giza ekintzak onartu edo baztertu egin behar dira, ekintza horiek moralari (ongiari), zuzenbideari, bertuteari edo portaeren beste edozein arauri erreparaturik duten meritua aintzakotzat hartuz.
Justizia irismen unibertsaleko printzipioa izan arren, kultura batetik bestera asko aldatzen da zer jotzen den bidezkotzat. Justizia, askotan, gizarte bizitzarako eta zibilizaziorako funtsezkotzat hartzen den ideal bat da.
Estatu baten barruan, ""Justizia"" erakunde multzo bat da (polizia, auzitegiak, kartzelak…), legearen erresuma inposatzen duena eta printzipio filosofikoarekin beti beharrezko loturarik ez duena. Indarrean dagoen agintaritzaren legeak errespetarazteko funtsezkoa da, zilegi izan ala ez. Suposatzen da justiziak legea errespetatzen ez duen edonor zigortzen duela legeak irakastea helburu duen zigor batekin, zigor horrek, helburu didaktiko horretaz gain, ondare pribatuan zein komunean edo ingurumenean egindako akatsak konpontzen lagunduko duela.

Justizia, balio politiko gisa, zerrenda guztien erdigunean agertzen da. Ez da gobernariek soilik izan behar duten balioa, edozein instituziok edo pertsonak izan behar duen balioa da. Justizia da autoritate politikoa justifikatzeko erabiltzen den arrazoi nagusietako bat, izan ere, autoritate politikoak justizia bermatu behar du.",wiki
"Marx sozialismo modernoaren (edo marxismoaren) aitatzat jotzen da. Haren idazlanik ezagunena Manifestu Komunista da. Lan horrek kapitalismoaren gizarte-sistema desagertzea eta gizarte berri, aske eta berdintasunezkoa sortzea aldarrikatzen zuen.",txiki
"Karl Heinrich Marx (Treveris, Prusiako Erresuma, 1818ko maiatzaren 5a - Londres, 1883ko martxoaren 14a) alemaniar filosofo eta politika zein ekonomiaren pentsalaria izan zen, bereziki ezaguna komunismoaren aitzindaria izateagatik. Gaur egungo Alemaniako Treverisen jaioa, Marxek zuzenbidea eta filosofia ikasi zituen unibertsitatean, eta Jenny von Westphalenekin ezkondu zen 1843an. Bere argitalpen politikoen eraginez, Marx estaturik gabe gelditu zen eta Londresen bere emaztearekin eta seme-alabekin erbesteratu zen hamarkada batzuetan. Bertan bere pentsamendua garatzen jarraitu zuen Friedrich Engels pentsalari alemaniarrarekin lankidetzan, eta bere idatziak argitaratzen jarraitu zuen British Museumeko irakurketa gelan lan eginaz. Marxen teoriek garrantzi handia izan dute Aro Garaikideko pentsamendu filosofiko, politiko eta ekonomikoan, marxismoa izeneko teoria garatuz. Hainbat herrialdetako erregimen politiko bere ideologian oinarrituta eratu ziren.
Marxen lan ezagunena 1867ko Kapitala (Das Kapital) liburua izan zen. Halaber, Friedrich Engelsekin batera 1848an argitaratutako Alderdi Komunistaren Manifestua lanaren egilea ere izan zen. Lan horretan komunismoaren oinarri teorikoak eta helburuak lehen aldiz agertu ziren era sistematikoan. Marxek gizarteari, ekonomiari eta politikari buruzko teoria kritikoek, kolektiboki ""marxismo"" bezala ulertuta, gizartea klase-borrokaren bidez garatzen dela diote. Ekoizpen modu kapitalistan, klase menperatzaileek (burgesia izenaz ezaguna) produkzio baliabideak kontrolatzen dituzte, eta langile klaseek (proletalgoak) bitarteko horietan jarduten dute beraien lan indarra emanaz soldataren truke. Horren garapenerako bere teoria nagusia asmatu zuen, materialismo historikoa hain zuzen, historia ekoizpen-modu zenbaiten bilakaera besterik ez zela azalduz, klase-borrokaz irauliak eta azkenean komunismoa ekarriko zutenak. Lan horretan gainbalioaren ideia ere plazaratu zuen. Marxentzat, kapitalismoaren pean dauden klase antagonismoak, neurri batean bere ezegonkortasunagatik eta krisiak jotako izaeragatik, langile klasearen kontzientziaren garapena garatuko zuten, botere politikoa konkistatuz eta azkenean klaserik gabeko gizarte komunista eratuz, hain zuen ere, ekoizleen elkarte askea.Marx gizakiaren historiako eragilerik garrantzitsuenetako bat bezala izan da hartua, bere lana goraipatua zein kritikatua izanik. Ekonomian egindako ekarpena oinarrizkoa izan da lanaren eta kapitalaren arteko egungo ulermenean, eta ondorengo pentsamendu ekonomikoetan. Mundu osoko intelektual, sindikatu, artista eta alderdi politiko askorengan eragina izan du Marxen obrak, eta hainbatek bere ideiak aldatu edo egokitu egin dituzte. Ohikoa da Marx aipatzea gizarte zientzia modernoen arkitekto nagusietako bat bezala.",wiki
"Kazetaritza jendeari munduan zer gertatzen den kontatzen dion jarduera da. Kazetaritza hedabideen bitartez egiten da; hau da, egunkari, aldizkari, irrati, webgune edo telebistaren bidez. Hedabideek gertakari ugariren berri ematen dute, tokian tokiko berri eta ospakizunetatik hasita nazioarteko albisteetaraino. Kazetariek pertsonei azken berriak ulertzen laguntzen diote, pertsona batzuei elkarrizketak eginez eta aztertzen dituzten gaiak ikertuz. Argazkilari edo foto-kazetariek berriak argazkien bidez komunikatzen dituzten kazetariak dira.
Kazetari batzuek gai jakin batzuetan jartzen dute arreta haien artikulu eta erreportajeak egiteko, hala nola, politika, negozioak, teknologia edo artea. Hala ere, kazetari guztiek jakintza maila zabala izatea komeni da. Ondo komunikatzea garrantzitsua da kazetaritzan. Kazetariek ondo informatutako artikulu bat prestatu eta ondo idazteko gai izan behar dute, erraz irakurtzeko edo ulertzeko modukoa.
Kazetariak eduki behar duen gauza garrantzitsuena esperientzia da. Kazetariak lanbidea ikasteko eta esperientzia lortzeko duen modurik eraginkorrena berriak edo albiste-gaiak gertatzen diren lekuan bertan egotea da. Horrela ikasi ohi zuten kazetariek haien lana. Gaur egun ere, hainbat kazetaritza-enpresak esperientzia eta jakintza izatea hartzen dute aintzat ikasketa formalen gainetik. Hala ere, kazetaritzako unibertsitate-tituluak daude, eta gaur egun hedabideetan lan egiten duten kazetari gehienak unibertsitatera joandakoak dira. Titulu bat jasotzean, kazetaritza-ikasleek beharrezko esperientzia lortzen dute fakultateko egunkarian, irratian edo telebistan lan eginez, edo kazetaritza-enpresa handietan praktikak egitez.",txiki
"Kazetaritza, oro har, informazioa lortzean, tratatzean, interpretatzean, idaztean eta hedatzean datza, gizarte-komunikabideen bidez (prentsa, irratia, telebista, Internet...). Kazetaritzaren helburu nagusia herritarrei informazio egiazkoa eta egokia ematea da, gizartearen aurrean beren eskubideak balia ditzaten. Diziplina gisa duen sailkapena oso eztabaidatua da, oro har, komunikazio-zientzietan sailkatzen ohi da, baina hainbat herrialdetan soziologiari atxikitzen zaio, eta, beste batzuetan aldiz, zientzia politikoari.
Kazetaritza egiteko rol egokiaren kontzeptuak aldatu egiten dira herrialdeen artean. Herri batzuetan, albisteak gobernuaren esku-hartzeak kontrolatzen ditu eta ez dira guztiz independenteak. Beste batzuetan, albistegietako hedabideak independenteak dira gobernuarekiko, baina industria pribatu gisa jarduten dute. Hedabideen antolaketak nola kudeatzen eta finantzatzen diren aldatzeaz gain, baliteke herrialdeek adierazpen askatasuna eta kasu libeloak kudeatzen dituzten legeen berezitasunak izatea.Interneten eta smartphoneen hedapenak aldaketa garrantzitsuak ekarri ditu hedabideen paisaiara XXI. mendetik aurrera. Horrek aldaketa bat sortu du inprimatutako komunikazio-kanalen kontsumoan, jendeak gero eta gehiago kontsumitzen baititu albisteak e-irakurgailuen, smartphoneen eta bestelako gailu elektroniko pertsonalen bidez, egunkari, aldizkari edo telebistako albistegietako formatu ohikoenen aurka. Albiste-erakundeek beren hegal digitala monetizatzeko erronka dute, baita inprobisatzeko ere, inprimatzean argitaratzen duten testuinguruari buruz. Egunkariek ikusi dute inprimatze-errentak abiadura handiagoan jaisten direla errenta digitalen hazkunde-erritmoa baino.",wiki
"Klase-borroka klase sozialen (gizartea osatzen duten sektoreen) arteko tirabira edo gatazka da. Gatazka edo borroka hori klase sozial bakoitzak interes ezberdinak eta, batzuetan, aurkakoak dituelako gertatzen da. Karl Marxek sortu zuen ""klase-borroka"" kontzeptua, eta ekonomia-ereduei buruzko teoria marxistaren oinarrizko ideia da.
Marxek zioenez, historia klase sozialen arteko etengabeko borroka da, ekoizpen-bitartekoak kontrolatzeko egiten dutena. Ikuspegi marxistaren arabera, beti izan dira bi bloke handi historian zehar: menderatzaileak eta menderatuak, edo, bestela esanda, aberatsak eta txiroak. Menderatzaileek lurraldea eta ekoizpen-bitartekoak kontrolatzen dituzte; eta menderatuak lan-indarra dira. Historiako aroaren arabera, bi bloke horiek ugazaba eta esklaboa, patrizioak eta plebeioak, jaun feudalak eta jopuak izan ziren, eta, egungo gizarte industrialean, kapitalistak eta langileak dira.",txiki
"Zientzia politikoetan, klase borroka, sarritan klaseen arteko gerra edo gatazka, gizarte bateko klase sozialen artean dagoen tentsio politikoa eta antagonismo ekonomikoa identifikatzen ditu, klase sozialen, aberatsen eta pobreen arteko baliabideen lehia sozioekonomikoa dela eta. Karl Marx eta Mikhail Bakuninen filosofia politiko eta ekonomikoetan, klase-borroka printzipio nagusia eta bitarteko praktikoa da gehiengo sozialarentzat, langile-klasearentzat, aldaketa soziopolitiko erradikalak lortzeko. Marxismoarentzat, klase sozial bakoitzaren interesen arteko gatazka, eta euren adierazpen politikoa, da ""historiaren motorra"". 
Klase-gatazkako formen artean sartzen dira zuzeneko indarkeria, hala nola gerrak, baliabide naturalak eta eskulana eskuratu eta kontrolatzearen aldekoa; hilketak eta iraultza; zeharkako indarkeria, hala nola pobrezia eta goseteak eragindako heriotza, gaixotasuna eta lan-baldintza ez-seguruak; hertsadura ekonomikoa, langabeziaren mehatxu gisa eta kapitalen ihesa, inbertsio-kapitala kentzea; eta ideologikoki, literatura politikoaren bidez.
Klase-borrokaren forma politikoak lobbya egitea (legezkoa eta legez kanpokoa) eta legegileen eroskeria dira. Klase sozialen arteko gatazka zuzena izan daiteke, hala nola langileen eta patronalaren arteko liskarra, hala nola itxiera patronala, dagokion sindikatuaren negoziazio-boterea ahultzeko; edo zeharkakoa, hala nola langileek ekoizpena moteltzea lan-praktika bidegabeak, soldata baxuak eta lan-baldintza txarrak salatzeko.",wiki
"Klaustrofobia leku txiki, estu edo itxietan egoteak pertsona batzuei eragiten dien beldur edo izua da.
Honelako lekuek eragiten dute klaustrofobia: igogailuek, tunelek, hegazkinek, kobazuloek, komunek, diskotekek, zinema-aretoek, etab.
Klaustrofobia dutenak oso urduri jartzen dira horrelako lekuetan; arnasestuka eta izerditan hasten dira, eta lehenbailehen atera beharra sentitzen dute.

Français",txiki
"Oharra: Wikipediak ez du mediku aholkurik ematen. Tratamendua behar duzula uste baduzu, jo ezazu sendagilearengana.Klaustrofobia toki itxietan egoteko beldurra da.
Klaustrofobikoek, berez ez diote toki itxiari beldurra, baizik eta bertan gerta daitekeenari (itxita gelditu, asfixia, etab.). Ondorioz, ikara eta antsietatea senti dezakete. Baita bihotz-taupaden eta arnasaren frekuntzien igoera.",wiki
"Koronabirusa birus mota bat da. 1960ko hamarkadan aurkitu zen lehenengo aldiz. Animaliei eragiten die, baina baita pertsonei ere. Birus hauek arnas-aparatuko gaixotasun batzuk sortzen dituzte, baita digestio-aparatukoak ere, gastroenteritisa adibidez. Gaixotasun horietako batzuek heriotza eragin dezakete, pertsonaren arabera, batez ere aurretik beste gaixotasunen bat izanez gero.",txiki
"Koronabirusa birus espezieen multzo bat da, ugaztunetan eta hegaztietan gaixotasunak sortzen dituena. Besteak beste, gastroenteritisak eragiten dituzte behi eta txerrietan, eta arnas-aparatuko gaixotasunak oiloetan eta gizakietan. Gizakien kasuan, kasu gehienetan gaixotasuna arina izaten da, baina koronabirus gutxi batzuek kasu larriak sor ditzakete eta heriotza eragin. Ez dago koronabirusek sortutako gaixotasunen aurka egiteko txertorik edo droga antibiralik, eta gaixoei aplikatzen zaien tratamendua sintomak arintzea izan ohi da.
2020an zazpi koronabirus mota nagusi ezagutzen dira, eta 39 espezie. Horietako hiru birulentzia handiko patogenoak dira. Koronabirusak Orthocoronavirinae subfamiliako kide dira (Coronaviridae familia, Nidovirales ordena). Koronabirusek bilkin birala, zentzu positibodun hari bakarreko ARN genoma eta simetria helikoidaleko kapsida dute. Haien tamaina genomikoa 26 eta 32 kilobase artekoa da, ARN birusen artean luzeena. Koronabirusen izena ""koroa"" esan nahi duen latineko corona hitzetik dator; izan ere, birioien itxura, mikroskopio elektronikoarekin behatuta, koroa batena da, birioiak ertzean dituen erraboil itxurako irtenuneen eraginez.
2020ko urtarrilean, COVID-19 indar handiz zabaldu zen Wuhaneko sorburutik Txinara eta mundu osora, ondorio sanitario, sozial, ekonomiko eta politiko larriak eraginez. Martxoaren 11rako, MOEk pandemia izendatu zuen.",wiki
"Kristautasuna munduko erlijiorik zabalduena da, 2.400 milioi jarraitzaile inguru ditu. Jesus Nazaretekoaren bizitza, heriotza eta irakaskuntzak ditu oinarri. Hiru adar nagusi ditu: Erromatar katolizismoa, Eliza ortodoxoa eta protestantismoa.
Kristautasunaren oinarrizko ideietako bat da Jesus Kristo dela, Jainkoak hautatu eta bidali zuena gizakiak salbatzeko. Kristauek diote Jesusek sufritu egin behar izan zuela, ondoren hil eta azkenik berpiztu, gizakien bekatuak garbitzeko. Kristauentzat, Jesusen berpizkundea itxaropen bat da, haiek ere betiko bizitza izango dutela pentsatzeko arrazoi bat ematen dielako.
Kristauek ere Hirutasun Santua delakoan sinesten dute. Ideia horrek esan nahi du hiru pertsona daudela Jainko bakarrean batuta: Aita (Jainkoa bera), Semea (Jesus) eta Espiritu Santua; Espiritu Santua laguntzaile moduko bat da, gizakiak laguntzeko eta gidatzeko bidalia.
Kristautasunaren testu sakratua Biblia da. Bi liburuz osatuta dago: Itun Zaharra (hebrear Biblia edo juduen Biblia) eta Itun Berria, Jesusen historia kontatzen duena. 
Bizitza kristauaren erdigunean, Jainkoa gauza guztien gainetik maitatzea dago. Kristautasunak dio, halaber, jendeak elkar maite behar duela eta bihozberak, apalak eta adeitsuak izan behar dutela.
Kristau asko elizkizunetara aldizka joaten dira. Igandea da erlijio-egun ohikoena. Elizkizun horiek meza izenez ezagutzen dira. Mezan otoitz egin, abestu eta Bibliako irakurgaiak egiten dira, apaiz baten hitzaldia eta sermoiarekin batera. Jaunartze izeneko zeremonia bat dago; zeremonia horretan, kideek ogia jan eta ardoa edaten dute, Jesusek haren jarraitzaileekin egindako azken afariaren omenez.
Kristauentzat, hiru egun garrantzitsu daude: Eguberri-eguna, Epifania eta Pazkoa. Eguberri-egunak Jesusen jaiotza ospatzen du. Tradizio asko daude gaur egun festa horretara lotuta, hauen artean: Eguberriak, Eguberrietan jartzen den zuhaitza eta umeei egiten zaizkien opariak. Epifaniak Errege Magoek Jesus jaioberriari egindako ikustaldia ospatzen du. Pazkoa, berriz, urteko egunik sakratuena da kristauentzat: Jesu Kristoren eta hildakoen berpizkundean duten sinesmena ospatzen da egun horretan.",txiki
"Kristautasuna abrahamdar erlijio monoteista bat da, Jesus Nazaretekoaren bizitza eta irakaspenetan oinarriturik dagoena. Kristauek Kristo izena ematen diote Jesusi. Munduko erlijiorik zabalduena da, 2.400 milioi jarraitzaile baino gehiago baititu, gizaki bizien % 33. Munduko herrialdeen bi herenetan erlijiorik hedatuena da. Haren jarraitzaileen ustez, Jesus Jainkoaren Semea, Logosa eta gizateriaren salbatzailea da; Bibliako Itun Zaharrean aipatzen zen Mesiasa dela uste dute, eta haren bizipenak Itun Berrian bildurik daude.
Kristautasunak eta bere etikak paper garrantzitsua izan dute Mendebaldeko zibilizazioaren sorrera eta egituraketan, bereziki Antzinaro Berantiarrean eta Erdi Aroan. Esplorazioen Aroan zehar kristautasuna Amerika, Ozeania, Saharaz hegoaldeko Afrika eta munduko beste hainbat lekutara heldu zen misiolari eta kolonialismoaren bidez, eta bere hedapena ziurtatu zuen erlijio gerrekin edo Inkisizioa bezalako erakundeekin.
Kristautasuna Bigarren Tenpluko Judaismoaren barruko sekta gisa hasi zen, I. mendean, Judea erromatar probintzian. Jesusen apostoluek eta haien ondorengoak diren aita apostolikoek euren sinismena hedatu zuten Siria, Europa, Anatolia, Mesopotamia, Transkaukasia, Egipto, Etiopia eta Asian zehar, nahiz eta hasieran jazarpena izan. Konstantino I.a Handia kristautu zenean, erlijioa deskriminalizatu zuen Milango ediktuaren bidez. 325ean Nizeako Lehen Kontzilioa deitu zuen, non Kristautasun goiztiarra kontsolidatu eta Erromako Inperioaren erlijio ofiziala izatera iritsi zen. Kontzilioak Nizeako Kredoa sortu zuen, eta Elizaren Gurasoek Biblia kristauaren kanonak konpilatu zituzten V. mendean. Lehen zazpi kontzilio ekumenikoen garaiari Eliza Handiaren garaia deitzen zaio, non Eliza Katolikoak, Eliza Ortodoxoak eta Ekialdeko eliza ortodoxoek komunio osoan bizi ziren zismaren aurretik. Ekialdeko eliza ortodoxoak bereizi ziren Kaltzedoniako kontzilioaren ondoren (451), Kristologian zituzten aldeen ondorioz; Eliza Ortodoxoa eta Eliza Katolikoa 1054an bereizi ziren Zisma Nagusian, bereziki aita santuaren primaziaren inguruan zuten desadostasunen ondorioz. Beranduago, Erreforma protestantearen ondorioz, protestantismoa hainbat denominaziotan bereizi zen Eliza Katolikotik, eztabaida eklesiologiko eta teologikoen ondorioz.
Gaur egun Kristautasunaren lau adarrik handienak Erromatar Eliza Katolikoa (1.300 milioi), Protestantismoa (920 milioi), Eliza ortodoxoa (260 milioi) eta Ekialdeko eliza ortodoxoak (86 milioi) dira, nahiz eta ekumenismorako saiakerak egon. Teologia kristauak eta fedearen profesioak Bibliaz gain babesten du Jesusek nekaldia jasan, gurutziltzatu, hilobiratu, infernuetara jaitsi, eta berpiztu zela hildakoen artean berarengan sinisten zutenentzat betirako bizitza emateko bekatuen barkamena emateko. Gainera, Jesusen Igokundea zeruetara igo zela sinisten dute, eta bertatik Jaungoiko Aitarekin zuzentzen duela mundua Espiritu Santuarekin batera Hirutasunean, eta itzuliko dela bizirik zein hilik daudenei azken auzia egiteko eta bere jarraitzaileei betiereko bizitza emateko. Bere gizakundea, hasierako ministerioa, gurutziltzatzea eta berpiztea askotan ""Ebanjelio"" gisa izendatzen da. Kristautasunaren Biblian Mateoren, Markoren, Lukasen eta Joanen Ebanjelioak onartzen dira, juduen Itun Zaharrarekin batera aurrekari gisa. Kristautasuna kulturalki anitza da bere Mendebalde eta Ekialdeko adarretan, bai eklesiologiari (eliza ikusgarri/eliza ikustezin), ordenazioari (ondorengotza apostoliko/aita santuaren primatutza) edo kristologiari (Kalzedonianismo/Ez-kalzedonianismo) dagokionez.",wiki
"Kronologia historiako gertakariak denboran noiz eta zer ordenatan gertatu diren bilatzen duen jakintza da. Hitzak, berez, ""denborari buruzko ikerketa"" esan nahi du eta antzinako grezierazko χρόνος (chronos: ""denbora"") eta -λογία (logia: ""ikerketa"") hitzen batuketatik ateratakoa da. 
Hortaz, gertaera batzuk ""ordena kronologikoaren arabera"" kontatzen direla esaten dugunean, gertaera horiek denboran zehar gertatu ziren hurrenkera berean kontatzen direla esaten ari gara; hau da, denboraren lerroan, lehenago gertatu zirenak lehenago jarriz eta ondoren gertatutakoak ondoren kokatuz.
Esate baterako, gurpilaren asmakuntza, bizikletaren sorrera eta lehen automobilaren eraikuntza hiru gertaera historiko dira. Ordena kronologikoaren arabera kokatu nahi baditugu, lehenbiziko tokian gurpilaren asmakuntza jarri behar dugu (Neolitoaren amaieran); bigarren lekuan, bizikletaren sorrera ipini behar dugu (XV. mendearen amaiera aldera, gutxi gorabehera); eta azkenik lehen automobilaren eraikuntza (XIX. mendearen amaiera aldera). 
Kronologia Historiografiaren jakintza osagarri edo laguntzailea ere bada. Izan ere, historialariak kronologiaz baliatzen dira historia hainbat arotan banatzeko: Historiaurrea, Antzinaroa, Erdi Aroa, Aro Modernoa eta Aro Garaikidea, adibidez.",txiki
"Kronologia (latinez chronologia, antzinako grezierazko χρόνος, chronos, ""denbora"" eta -λογία, -logia ""ikerketa"" hitzen lotunea) gertaera historikoen datak zehaztea helburu duen zientzia da. Kronologia periodizazioaren zati bat ere bada. Historiaren zientzia laguntzailea ere bada eta garai geologikoa zenbatzeko ere erabiltzen dute. Adiera arruntean, kronologia gertaeren zerrenda bat ere bada eta aroak eta egutegiak hori egiteko moduak.",wiki
"Lana pertsona bakoitzak gizarteari egiten dion ekarpena da, lanbide batean, artean edo zientzian arituz edo zerbitzu bat eskainiz. Lana bizimodua ateratzeko bide bat ere bada, hau da, arropa, janaria eta bizilekua erosteko behar dugun dirua lortzeko modua.
Lan-mota ugari dago, eta guztiak dira garrantzitsuak. Batzuetarako esfortzu fisiko handia egin behar da, beste batzuetarako hezkuntza maila handia behar da. Lan egiten duten pertsona guztiak gizarteari aurrera egiten laguntzen ari dira.
Lanak aukera desberdin pila bat biltzen ditu. Badaude aspalditik existitzen diren lanbideak, medikuntza, irakaskuntza edo ingeniaritza bezala, baina baita lanbide modernoagoak ere, teknologiari, diseinuari edo jasangarritasunari buruzkoak, adibidez.",txiki
"Lana gizabanakoak egiten duen esfortzu ekoizpena da, hau da, gizabanakoaren esfortzu fisikoa eta psikologikoa ondasun eta zerbitzuen eraldaketan oinarrituta. Lan egiten duen gizabanakoaren ezaugarri garrantzitsuenenak honako hauek dira:

Lanak esfortzu eta aukera kostu bat suposatzen du. Eta batzuetan neke fisiko eta psikologikoak. Adibidez, itolarriak; heziketa fisiko eta psikologiko luze eta gogaikarrien ondorioak izaten dira. Lanak mina eta arriskua ekarri dezake, adibidez meatzetan lan egiten duten pertsonei gertatzen zaien moduan. Guzti honegatik, sarritan, lana behartuta egiten da eguneko mantenua lortzearren.Baina lanak asetasuna ere ematen du, ekintza batean gure gaitasunak eta ahalmenak erabiltzean. Gainera, lortzen badugu gure lan ekintzak gure bizitzarekin lotzea, garapenerako eta hobekuntza pertsonalerako bide egokia izatea lortuko dugu, hau da, autoerrealizaziorako.",wiki
"Lanaren merkatua edo lan-merkatua lan eskaintzaren eta eskaeraren arteko trukean oinarritutako sistema ekonomikoa da. Merkatu hitza erabiltzen da azken batean langileen ahalegina saldu egiten delako, beste edozein merkantzia saltzen den bezala, eta bi kasuetan, prezioa eskaintza-eskarien legearen araberakoa delako.Lan egiteko prest dauden langileek egiten dute eskaintza eta, hortaz, beren denbora, jakintza eta gogoa eskaintzen dituzte lanpostua lortzeko. Eskaria, aldiz, enpresek edo erakundeek egiten dute, beren jarduerak burutzeko gai diren langileak bilatzean.
Merkatua merkatu denez gero, lana ordaindu egiten da soldata emanez: nagusiak dirua ematen dio langileari bere lanaren truke. Soldatak ere, noski, eskaintza-eskarien legean oinarritzen dira. Hortaz, zenbat eta jende gehiagok nahi duen lanpostu bat eta zenbat eta lanpostu gutxiago egon, orduan eta soldata txikiagoak eskaintzen dira; eta alderantziz, zenbat eta lanpostu gehiago eskaini eta zenbat eta jende gutxiago egon prest lan hori egiteko, hainbat handiagoak izan ohi dira soldatak.
Horri lotuta, zenbat eta handiagoak izan soldatak, orduan eta jende gehiago dago prest lan egiteko, baina soldata handia denez lanpostu gutxiago eskaintzen dira eta langile gutxiago kontratatzen dira; kontrako joera ageri da soldatak txikitu heinean.
Lan-merkatuan bere lan-indarra saldu nahi duenak bere gaitasunak nabarmendu behar izaten ditu lanpostua lortzeko: izan ere, lanpostu berbera nahi duten lehiakideak izaten ditu. Lanpostuaren arabera, egindako ikasketak, aurretiko lanetan lortutako eskarmentua, lan-ordutegiei egokitzeko aukera eta bestelako gaitasunak hartzen dira kontuan gehienbat.
Herrialde, hiri edo lurralde batean lana lortu ezinean baldin badabil lan egin lezakeen jende asko, langabezia dagoela esaten da. Langabezia gertatzen da lan egin nahi duten pertsonak (lan-eskaria) gehiago direlako eskaintzen diren lanpostuak (lan-eskaintza) baino, eta hori lanaren merkatuko lan-baldintzen eta soldaten araberakoa da.",txiki
"Lanaren merkatua edo lan-merkatua enplegu emaileen (lan eskaintzaile edo enplegu emaileak) eta soldatapeko lanaren bila ari diren pertsonen arteko harreman multzoak dira. Lan merkatuak beste motetako merkatuengandik bereizten dituen ezaugarriak ditu (finantza, higiezin eta lehengaien merkatuak, etab); nagusiki lan eskubideak eta horiek sistematikoki bermatzeko beharra.
Ekoizpen prozesuak pertsonak behar ditu, lehengaiak eraldatuz produktuak sortzeko, manufaktura nahiz zerbitzuak izan.
Ekoizpen prozesuko pertsonok lanesku edo lan indarra izena hartzen dute, beren zerbitzuak, hau da, lan fisikoa edo intelektuala, prezio baten truke, edo soldata baten ordainean, eskaintzen dutelako. Lan indarra ekoizpen jardueran egin beharreko zereginak burutzen dituzten pertsonek osatzen dute. Lana, beraz, pertsona horiek ondasunak eta zerbitzuak lortzeko burutzen duten jarduera da.
Lan merkatua enpresen lan eskariek eta langileen lan eskaintzek osatzen dute. Merkatu hau berezia da, beste merkatuak ez bezalakoa, ikusiko ditugun kausa batzuengatik.
Lehenengo eta behin, lan merkatuan lan indarra ematen da soldataren truke.
Soldatak langilea bizitzeko eta ugaltzeko lain eman behar du, baita langilearen ondorengoak aurrera ateratzeko beste ere, pertsonek, makinez bestera, biziko badira, baliabideak behar baitituzte ondasunak eta zerbitzuak kontsumitzeko. Makinek, aldiz, nahikoa dute mantentze gastuekin eta amortizazio kuotekin, erabiliaren erabiliaz higatzen direnean ordezkatzeko. Beraz, soldata ez da lanaren ordainketa hutsa, horrez gainera langileek bizitzeko eta ugaltzeko duten errenta ere bai baita.
Ezaugarrien artean lan merkatua ez dela homogeneoa ere aipatu behar da. Aitzitik, gero eta segmentatuago dago, hala sektore ekoizleetan nola lanbide kategorietan, enpresa motetan, kontratu motetan... Hortaz, ez dago merkatu bakar bat, batzuk baizik, batzuetan esparru itxietan banatzen direnak. Adibide gisa, horra hor lan kualifikatuak, ez kualifikatuak, finkoak, aldi baterakoak etab. Horiek ikusita, ondorioztatu behar da kontratazio baldintzak ere segmentuaren arabera aldatzen direla eta, horregatik, oztopoak egoten direla langileen artean trukeak egiteko.
Bestalde, pertsona guztiak ez dira gai zeinahi lan egiteko. Baldintza sozialek, hezkuntzazkoek, kulturazkoek, fisikoek, araudiek etab. jende askori ez diote merkatuan sartzen uzten. Murrizketa horietaz gainera, gogoan izan behar dugu merkatuak ez dituela lanen bat egiten duten pertsona guztiak barruan hartzen, lanagatik soldata jasotzen dutenak baizik. Horrela, lan merkaturik landa geratzen dira, ongizatea eta aberastasuna handitzen laguntzen duten arren, merkaturatzen ez diren jarduera guztiak, esate baterako, ordaindu gabeko etxeko lanak. Egoera horretatik dator lan ugalgarriaren eta merkatu lanaren arteko banaketa, ondoren labur argitzen da.",wiki
"Landa-ingurunea edo nekazaritza-eremua batez ere lehengai eta baliabide naturalak eskaintzen dituen lurraldea da. Haren barruan, hainbat jarduera ekonomiko aurki daitezke, gehienbat nekazaritzari, abeltzaintzari, basogintzari eta meatzaritzari lotuak; dena dela, gaur egun, beste hainbat jarduera gehiago ere topa daitezke inguru hauetan. 
Biztanleria-dentsitate gutxi eta tamaina mugatuko biziguneak izaten ditu, hau da, herri ez oso handiak; leku hauetan bizi direnek askotan hiri handietan baino lotura handiagoak eta harreman estuagoak izaten dituzte batzuek besteekin, ia denek elkar ezagutzen dutelako. Horrek eragina izaten du haien jokamoldean eta baita mundua ulertzeko moduan ere.
Landa-inguruneetako paisaiak naturalak diren arren, gizakiak neurri handi batean eraldatu egin du goian aipatutako jarduera ekonomikoak garatu ahal izateko.",txiki
"Geografian, landa-ingurunea edo nekazaritza-ingurunea jarduera ekonomiko nagusiak nekazaritza edo abeltzaintza dituzten eskualde edo lur-eremuen multzoa da. Nekazaritza paisaiak gizakiak lurra lantzeko baliatu dituen antolakuntza ekonomiko eta laborantza-metodoak islatzen ditu. Horrela, historian zehar jarduera hauek nolakoak izan diren, halako nekazaritza paisaia izango da. Baita ere, bakoitzaren ikuspuntua islatzen da paisaiaren definizioan. Izan ere ikuslerik gabe, begiradarik gabe, ez dago paisaiarik. Gure begiradak ere gauza asko gordetzen ditu bere baitan, aurreko gure bizipenak moldatzen dute begirada. guk ikusten duguna, gure historia guztiarekin.",wiki
"Langabezia edo desenplegua lanik gabe gelditu denaren edo lanik lortu ez duenaren egoera da; edo, zehazkiago, lan egin nahi bai baina lanik lortzen ez duenaren egoera.
Dena dela, lanik egiten ez duten guztiak ez dira langabeak. Adibidez, umeak eta ikasteko adinean dauden gazteak, pertsona zaharrak, ezinduta daudenak eta beste pertsona asko ez dira langabeak: pertsona hauek denak ez daude sartuta biztanleria aktiboan, hau da, lan-merkatuan; hau da, ez dute lan egin behar, ez dute lan egin nahi, ez dira lana bilatzen ari, edo lan egiteko ezinduta daude eta, kasu askotan, Estatuak pentsio bat ematen diete, bizi ahal izateko ordain bat, alegia. Beraz, lanpostu bat duten langileak eta lanpostu bat bilatzen ari diren langabeak dira biztanleria aktiboa.",txiki
"Langabezia edo desenplegua da lan egiteko borondatea eta gaitasuna duten gizabanakoek —langabeek— gogoz kontra jasaten duten lanik ezeko egoera. Lanik eza pairatzen duen lan indar osoaren ehuneko gisa neurtzen da langabezia, maizenik langabezia-tasaren bidez: lanik ez duen biztanleria aktiboaren ehunekoa (lanean aritzeko adina izanik, lanean edo lan bila ari direnek osatzen dute biztanleria aktiboa).
Beraz, langabezia aztertzean kontuan izan beharreko faktore nagusietako bat da faktore demografikoa. Izan ere, jaiotza- eta heriotza-tasek, biztanleriaren bizi-itxaropenak, edota migrazio-mugimenduek eragin handia dute langabeziaren bilakaeran.",wiki
"Langile-klasea bizimodua ateratzeko batez ere eskuzko lana egiten duen jendea da. Beste modu batera esanda, soldata baten truke beren lan-indarra saltzen duten pertsonek osatzen dute langile-klasea.
Lanbide askotan aritzen dira langile-klaseko pertsonak: fabriketan, eraikuntzan, nekazaritzan, zerbitzuak eskaintzen, hezkuntzan edo osasunaren sektorean lan egiten dutenak, besteak beste. Fabriketako langile, irakasle, erizain, autobus-gidari, ofizinako langile... langile-klaseak egiten dituen lan asko eta asko gizarteak ondo funtzionatzeko beharrezkoak dira.",txiki
"Langile klasea, behargin klasea edota proletariotza, Iraultza Industrialaren garaitik gaurdaino soldata baten truk produkzio lanean esku-lana burutzen duen klase soziala da, betiere ekoizpen-bideen jabe izan gabe. Termino hau klase kapitalista edota kapitala pilatzen duen klaseari kontrajartzen zaio, bai eta usadiozko eskulangintzari ere, azken honetan eskulana ere burutzen den arren, gehienetan langileak ekoizpen lanabesen jabeak baitira, maiz baita beren negozioenak ere, gainera eskulagintzaren sektoreko artisauek ez bezala, langile klasea industriarekin oso lotura estua du.XIX. mendetik erdialdetik aurrera Euskal Herrian garrantzi handia duen klase soziala da, Euskal Herriko biztanleriaren zati handi bat sektore edo klase sozial honetakoa baita.",wiki
"Ekonomiako laugarren sektorea informazio-zerbitzuak ematen dituzten industriek osatzen dutena da; zerbitzu horiek informatikarekin, informazioaren eta komunikazioaren teknologiekin, aholkularitza (enpresentzako aholkularitza) eta ikerketarekin eta berrikuntza teknologiko, sozial eta kulturalarekin izaten dute zerikusia, bereziki zientziaren esparruan.
Sektore hau ezagutzan dago oinarritua, eta lanesku ondo prestatua eta gaitua eskatzen du. Horregatik bereizi da hirugarren sektoretik, lehenago bertan sartuta baitzegoen; laugarren sektorea bereizteko arrazoia da zerbitzu intelektualak aparteko sektore bat justifikatzeko bezain desberdinak direla. Sektore hau Herrialde garatu eta ekonomikoki aurreratuenetan aurkitzen da batez ere, punta-puntako teknologia eta espezializazio eta prestakuntza handiko laneskua behar baititu.
Laugarren sektorean, enpresek hedapen handiagoa ziurtatzeko inbertitzen dute; inbertsioaren etekin edo errentagarritasun handiagoak sortzeko modu gisa ikusten da. Ikerketaren helburua kostuak murriztea, ideia berritzaileak sortzea, ekoizpen eta fabrikazio metodo berriak aurkitzea izaten da ikerketa, besteak beste. Industria askorentzat, industria farmazeutikoarentzat esaterako, sektore hau da baliotsuena, etorkizuneko produktuak sortzeko balio baitu, enpresaren garapenean negozio-ildo berriak irekiz.
Laugarren sektoreak ez du berez aberastasunik sortzen, baina aurreko hiru sektoreen eraginkortasuna hobetu dezake. Adibidez, baliabide gutxiago erabiliz arrain gehiago harrapatzea ahalbidetuko duen arrantza-metodo berri bat garatu daiteke, produkturen bat kostu txikiagoan saltzea ahalbidetuko dion metodo berri bat garatu daiteke, eta produktu horren banaketa merkeagoa egingo duen logistika-eredu berri bat sor daiteke.",txiki
"Laugarren sektorea ezagueran eta informazioan oinarritzen den sektore ekonomikoa da, aholkularitza, hezkuntza, I+G+B eta hedabideak, besteak beste, biltzen dituena.",wiki
"Legea agintariek ezartzen duten araua da, gauzak nola egin behar diren, eta zer egin daitekeen eta zer ez esaten duena. Hortaz, legeek jendea bakean bizitzen laguntzeko balio dute. Adibidez, legea betetzen ez baduzu eta beste pertsona bati kalte egiten badiozu, zigorra jasoko duzu. Zigortzeko modua ere legeetan zehaztuta dago. 
Legeak parlamentuan eztabaidatu eta erabakitzen dira herrialde demokratikoetan. Ondoren, gobernuak lege horiek argitaratzen ditu eta funtzionatzen dutela ziurtatzen du. Estatuek botere judiziala dute, hau da, justizia, erabakitzeko ea norbaitek benetan legea hautsi ote duen, eta horrela izatekotan, nola zigortu behar duten. Hala ere, herritarrek justiziaren aurrean euren errugabetasuna defendatzeko eskubidea dute. 
Kontuan izan behar dugu herrialde bakoitzak bere lege propioak dituela, eta, horregatik, herrialde batean debekatuta egon daiteke beste batean onartzen den zerbait. Zenbait lege orokorrak eta oinarrizkoak dira herrialde bateko herritar eta lurralde guztientzat; beste batzuk, berriz, lurralde jakin batzuetan bakarrik aplikatzen dira. Adibidez, Eusko Legebiltzarrak onartzen dituen legeak Euskal Autonomia Erkidegoan bakarrik aplikatzen dira.  
Konstituzioa lege berezi bat da, Estatuko lege garrantzitsuena, gainera: Konstituzioak zehazten du estatuak nola funtzionatzen duen eta gizartearen funtzionamendurako beharrezkoak diren legeak zein diren. Herrialde batzuek ez dute konstituziorik; ez, behintzat, lege idatzi moduan. Hala ere, antzeko funtzioa duten lege garrantzitsu batzuk dituzte.",txiki
"Zuzenbidean, legea horretarako eskume duen erakundeak ezartzen duen izaera orokorreko arau juridiko mota bat da, oro har herrialdearen legebiltzarrean proposatu, eztabaidatu eta onesten dena. Zentzu zabalean, arau juridiko guztien multzo edo legediari deritzo, adiera hau zuzenbidean zehatza ez bada ere.",wiki
"LEGO plastikozko eraikuntza-blokeek arrakasta handia izan zuten XX. mende erdialdean. Blokeak batzuk besteekin elkartzeko sistema bat dute eta, horrela, eraikuntzak era librean egin daitezke, edota, bestela, posible da argibideak dakartzan kit bat erostea, aurrez diseinatutako eraikuntza edo proiektu bat eraikitzeko ere. Horrelako kit ugari daude: Star Wars filmetako ibilgailuak, munduko monumentu ezagunak, polizia eta suhiltzaile estazioak, Minecraft-eko paisaiak edo lasterketa-autoak, adibidez.
LEGO blokeak Billund hiriko tailer batean sortu ziren, Danimarkan. Asmatzailea, Ole Kirk Christiansen izenekoa, 1932an hasi zen egurrezko jostailuak egiten. Bi urte geroago, LEGO deitu zion bere konpainiari, danierazko leg godt (""ongi jolastu"") esaldiaren omenez. 1949an, LEGOk lehen plastikozko adreilua sortu zuen, gaur egungoaren antzekoa: adreilu edo blokeek halako irtengune batzuk zituzten goiko aldean eta zuloak behekoan, elkar lotzeko. Christiansenen semeak, Godtfred Kirkek, adreilua patentatu zuen 1958an. LEGOren oinarrizko adreiluak itxura berberarekin dirau patentatu zenetik.
1968an ireki zuten lehen LEGOLAND jolas-parke tematikoa Billunden. Bertan, atrakzioak eskaintzeaz gain, LEGO modelo handiak ere badaude ikusgai. Ondoren, munduko beste txoko batzuetan ere eraiki zituzten Legoland parke gehiago. 
1969an, konpainia DUPLO sorta saltzen hasi zen: adreilu handiagoak ziren, ume txikientzat. 1978an LEGOk Minifigurak aurkeztu zituen; giza-figura horiek enpresaren jolas tematikoetan sartzen zituzten askotan. Konpainiak MINDSTORMS produktuak merkaturatu zituen 1998an. MINDSTORMS pertsonalizatutako adreilu-paketeak dira, programatu daitezkeen robotak egiteko.
LEGO blokeen arrakastak indartsu jarraitu zuen XX. mendearen amaieran, baita XXI. mendearen hasieran ere. 2000. urtean aditu ugarik LEGO “mendeko jostailu” izendatu zuten. Jendeak denetik sortzeko erabili ditu LEGO blokeak, monumentu famatuen erreplika erraldoietatik hasi (Eiffel dorrea edo Erromako Koliseoa, esaterako) eta arte modernoa egiteraino. 
LEGO XXI. mendean hasi zen eskaintza zabaltzen, joko elektronikoekin. Horien artean zeuden akziozko eta abenturazko joko ezagunak, pelikula eta bestelako lan ugaritan oinarrituak: Star Wars, Batman, Marvel komikietako superheroiak eta Harry Potterren liburuak. The LEGO Movie (2014) eta The LEGO Movie 2: The Second Part (2019) ordenagailu bidez animatutako marrazki bizidunak izan ziren, Minifiguretan oinarrituak. Pertsonaietako bat, Batman, pelikula independente bateko protagonista izan zen: The LEGO Batman Movie (2017) filmekoa, hain zuzen ere. The LEGO Ninjago Movie (2017) arte martzialen komedia bat da, ordenagailu bidez animatutakoa.",txiki
"Lego The Lego Group-ek fabrikatutako plastikozko jostailu-sorta bat da. Billund-en (Danimarka) degoitza enpresa pribatu horrek. 2021ean, Lego munduko jostailu-konpainiarik handiena zen. Enpresaren produktu intsignia, Lego, askotariko koloretako plastikozko adreilu gurutzatuak dira, eta hainbat engranaje, minifigura izeneko irudiak eta beste zati batzuk dituzte. Legoren piezak era askotara mihiztatu eta konekta daitezke objektuak eraikitzeko, ibilgailuak, eraikinak eta laneko robotak barne. Eraikitako edozein gauza bereiz daiteke berriro, eta gauza berriak egiteko berrerabilitako piezak. 
Lego taldea jostailuzko adreiluak egiten hasi zen 1949an. Filmak, jokoak, lehiaketak eta Legolandeko zortzi jolas-parke egin dira. 2015eko uztailean 600 mila milioi pieza egin ziren Legon.",wiki
"Maitasun erromantikoa maitasun mota bat da. Sentimenduz betetako harremana da eta maitaleek kontaktu sexuala, musuak, laztanak edo bestearekin amodioa egitea desiratzen dituzte sarri.",txiki
"Maitasun erromantikoa esapideak bi adiera ditu: alde batetik, bi pertsonaren (edo gehiagoren) arteko erakarpen biziari egiten dio erreferentzia; maitale bakoitzaren askatasunean oinarritutako harremana da; erakarpen horrek beste pertsonaren idealizazioa eta erotizatzea eragin ohi ditu, biolentziarik gabekoa eta sentimentuek parte hartzen dute, intimitatea bilatzen da eta harremanak irautea nahi izaten da. Bestetik, maitasun erromantikoa maitasun eredu kulturala litzateke; azken mendeetan mendebaldeko gizarteak deritzenetan sortu da ezkontza behartuen kontra, baina gaur egun planeta osoan zabalduta dago, batez ere fikzio erromantikoaren hedapenaren bidez.",wiki
"Malala Yousafzai emakumeen hezkuntzaren aldeko ekintzaile pakistandar bat da, bai eta Nobel Saria irabazitako pertsonarik gazteena ere. 1997ko uztailaren 12an jaio zen, Mingora hirian, Pakistanen. 2008an hasi zen emakumearen alde borrokatzen. Haurra zenean, terrorista talibanek haren herriaren kontrola hartu zuten, hainbat eskolak suntsitu eta neskei eskolara joatea debekatu zieten. 
2009an BBC erakundearen webgunerako artikuluak idazten hasi zen. Bere herrian talibanek zuten botereari buruz ziren artikuluak, eta oso arriskutsua zen Malalarentzat hori buruz idaztea; horregatik, artikuluak anonimoak ziren, hau da, izenpetu gabeak.
2012ko irailaren 9an, Malala eskolara joateko autobusera igo zenean, talibanek tiro egin zioten. Baina Malalak bizirik iraun zuen, eta emakumeen hezkuntzaren aldeko lanari ekin zion gogotik.
Bizi izandako zoritxarreko esperientziei aurre eginez, Malalak dokumentalak egiten, idazten eta Pakistango egoera munduan zabaltzen jarraitu du. Bere borroka dela eta, Bakearen Nobel Saria jaso zuen. Giza eskubideen aldeko ekintzaile ospetsua da mundu osoan. 
Sariak

2011ko Nazioarteko Haurren Bakearen Sariaren izendapena, KidsRights Foundation-ek haurren eskubideen aldeko taldeak izendatu zuen Pakistango lehen neska.
2013, Simone de Beauvoir saria, Frantzia.
2013, Bakearen Nobel sarirako izendapena, izendatutako gazteena.
2013, Espainiako UNICEF Saria, nesken hezkuntza eskubidearen defentsagatik.
2013, Tipperary Nazioarteko Bakearen Saria, Britainia Handia.
2013, Amnesty Internationalen Kontzientziaren Enbaxadorearen Saria.
2013, Haurren Bakearen Nazioarteko Saria, Herbehereak.
2013, Kataluniako Nazioarteko Saria, Espainia.
2013ko irailaren 27an, Clinton Fundazioaren Clinton Global Citizen saria, Estatu Batuak.
2013, Harvard Unibertsitateko Peter Gomes saria.
2013, Europako Parlamentuaren Pentsamendu Askatasunaren Sakharov Saria.
2013, Mexikoko Diskriminazioa Prebenitzeko Kontseilu Nazionalaren Berdintasunerako eta Diskriminazio Ezaren Sari Nazionala.
2014an, Bakearen Nobel Saria ""haur eta gazteen zapalketaren aurka eta haur guztiek hezkuntzarako eskubidearen alde egindako borrokagatik"".
2021, BBCk mundu osoko 100 emakume inspiratzaile eta eragingarrien (BBC) aukeraketa batean sartu zuen.",txiki
"Malala Yousafzai (Mingora, Pakistan, 1997ko uztailaren  12a) emakumeen hezkuntzaren aldeko ekintzaile bat da, eta Nobel Saria jaso duen pertsona gazteena. Giza eskubideen aldeztaile ospetsua da; bereziki, Pakistan iparraldeko Khyber Pakhtunkhwa probintzian dagoen bere sorterri Swat haranean emakumeek eta haurrek hezkuntza izatearen aldeztailea. Izan ere, lurralde horretan, talibanek galarazi egin dute neskatoak eskolara joatea, hainbat alditan. BBCren webgunean blog bat idatzi zuen, 11–12 urte bitartean zituela. Blog horretan azaldu zuen nola talibanek bere herria zapalduta zeukaten. Aktibismo hori geldiarazteko asmoz, taliban bat Yousafzai erailtzen saiatu zen 2012an.",wiki
"Merkataritza-balantza deitzen zaio herrialde batek denbora-tarte jakin batean izan duen esportazioen eta inportazioen arteko aldeari, oro har urtebeteko tartean. Hau da, merkataritza-balantzak esaten digu nolako aldea dagoen herrialde batek erosten duen eta saltzen duenaren artean; hau da, beste herrialdeei saltzen dien ondasun eta produktuen balio pilatuaren (esportazioen) eta herrialde horrek besteei erositako ondasunen balio pilatuaren (inportazioen) artean.
Hainbat faktorek dute eragina herrialde baten inportazio eta esportazio mailan: kontsumitzaileek duten diru-kopurua, merkantziak garraiatzeko kostua, herrialdean bertan produktuek dituzten prezioak, kontsumitzaileei haien herrialdeko ala erbesteko produktuak gustatzen zaizkien gehiago, eta abar. Horrez gain, kontuan hartu behar da gobernuak nazioarteko merkataritzarako duen politika, merkatuaren aldaketak, moneten arteko kanbio-tasak eta beste kontu batzuk ere. Faktore horien guztien arabera, herrialde baten merkataritza-balantza orekan, superabit egoeran edo defizit egoeran egongo da.",txiki
"Ekonomian, herrialde bateko merkataritza-balantza herrialde horretako esportazioak ken inportazioak dira, aldi batean zehar (urtea, gehienetan):

Merkataritza-balantza = Esportazioak - InportazioakEsportazioen balioa inportazioen balioa baino handiagoa bada, merkataritza-balantza positiboa da eta merkataritza-superabit dagoela esaten da. Aitzitik, inportazioak esportazioak baino gehiago badira, merkataritza-balantza negatiboa da eta merkataritza-defizita dagoela esaten da.

Inportazioak herritarrek egiten dituzten erosketak dira, baita enpresek eta gobernuek ere. Erosketa eta zerbitzu hauek beste herrialde batzuetatik datoz, beraz inportatzen dituzten herrialdeetan beste herrialdeetako zerbitzuak eta ohiturak sartuko dira.
Esportazioak herrialde baten ekoizten diren ondasuak edo zerbitzuak, beste herrialde batzuetako bezeroei saltzen dizkietenean gertatzen da. Hau da, esportazioa herrialde bateko berezko ondasunen eta zerbitzuen trafikoa beste herrialde baten erabilia izateko eta kontsumitu ahal izateko egiten da.
Merkataritza balantzeak herrialdean kudeatzen diren esportazio eta inportazioen balantzera erakusten du.
Herrialde batean, esportazioetan eta inportazioetan eragina izan dezaketen faktoreen artean hauek ditugu:

Kontsumilatzaileen gustuak, bai etxeko ondasuneetarako eta bai atzerriko ondasuneetarako.
Garrantzitsua izango da bakoitzak bere herrialdean edukiko dituen prezioak eta baita ere beste herrialdeetan egongo diren prezioak.
Herrialdeko kontsumitzaileen diru sarrerak eta baita ere atzerriko kontsumitzaileen diru sarrerak.
Herrialde batetik bestera salgaiak garraziotzean edukiko duen kostua.
Nazioarteko merkataritza buruzko gobernuaren politika ere garrantzitsua izango da esportazioak edo inportazioak egiteko garaian.",wiki
"Merkatu-ekonomia ekonomia antolatzeko modu bat da. Bertan enpresa-askatasuna dago, hau da, herritarrek edozein ekonomia-jarduera gauzatzeko askatasuna dute, bai bakarka eta bai taldean, beti ere legearekin bat baldin badator. Hortaz, banakoek edo enpresek berek erabakitzen dute zer, nola eta zeinentzako ekoitzi; produktuak non, nola, nori, zer kopurutan eta zer preziotan saldu; eta beren irabaziak nola eta zertan gastatu.",txiki
"Merkatu-ekonomia ekonomia-sistema mota bat da, non merkatuko eragileak (enpresa pribatuak eta kontsumitzaileak) diren euren erabakien bitartez prozesu ekonomikoaren bilakaera gidatzen dutenak, estatuaren parte-hartze nabarmenik gabe. Merkatu-ekonomia batean, prezioak, ekoizpena eta bere banaketa merkatuak berak ezartzen ditu, eskaeraren eta eskaintzaren bitartez, ekonomia eragileen helburua mozkina maximotzea izanik. Eragile banako hauen erabakiei esker, ikusezinezko esku batek gidaturik, ekonomiak pertsonen beharrak asetuko dituela baieztatzen dute ekonomia honetako defendatzaileek, estatuaren parte-hartzea ukatuz eta eragile ekonomikoen askatasuna aldarrikatuz (laissez faire leloari jarraituz).
Merkatu-ekonomia kapitalismoa garatzen den marko ekonomikoa da. Historian zehar izan dira, ordea, kapitalistak ez diren ekonomiak merkatu-ekonomietan oinarritu direnak. Bestalde, ez dago munduan, herrialde mailan, merkatu-ekonomia garbirik: estatua herrialde guztietan aritzen da merkatuak huts egiten duen arloak antolatuz (hezkuntza, osasuna, ...) eta ekonomia arautuz. Horrela, ekonomia batean estatua eragile garrantzitsua denean, merkatua izanik betiere eragile nagusia, ekonomia mistoa edo merkatu-ekonomia soziala dela esaten da.",wiki
"Mitologia gizarte batek dituen mitoen edo kontakizun tradizionalen multzoa da. Mitoetan aspaldiko kontakizunetako gertaera eta pertsonaia bereziak agertzen dira; pertsonaiek askotan gizaki itxura dute, baina ezohiko dohainak edo ahalmenak dauzkate. 
Mitoetako askok antzinatean dute jatorria, eta munduaren sorrera edo gauza jakin batzuen zergatia azaltzen duten istorioak kontatzen dituzte. Gaur egun, mito hitza egia ez den zerbait izendatzeko erabiltzen da, baina mitoa ez da soilik istorio asmatu bat; mitoak heroiei eta gertakizunei buruzko istorioak dira eta une jakin batean pertsona edo talde batek egiazkoak zirela uste izan du. Kultura bateko mitoak askotan erlijioari oso lotuta daude.",txiki
"Mitologia (grezieraz μυθολογία, hau da, μύθος mito eta λόγος hitzaldia) mitoak, hau da, natura eta gizakien auziak azaltzen dituen fantasiazko istorioen multzoa da. Gaur egun, bi esanahi nagusi ditu hitzok: alde batetik, kultura edo erlijio batek duen mito-multzoa, edo, beste aldetik, mito-multzo hori biltzen, aztertzen eta interpretatzen duen jakintza arloa.
Mitoak tradizio eta kondairetan oinarritutako kontakizun sinbolikoak dira, unibertsoa edo munduaren jatorria, fenomeno naturalak eta azalpen ezagunik ez duen edozein gertaera azaltzeko sortuak. Hala ere, mito guztiek ez dute zertan esplikazio-asmo hori izan. Era berean, mito gehienak indar natural edo jainko batekin lotuta daude, baina asko belaunaldiz belaunaldi ahoz transmititu diren istorio eta kondairak besterik ez dira.",wiki
"Monarkia herrialdeak gobernatzeko sistema politiko bat da, zeinean estatuburua errege edo erregina bat den. Errege edo erregina hori monarka da; hitzak ""agintari bakarra"" esan nahi du, eta, beraz, aginte guztia pertsona bakar baten esku uzten duen gobernu-sistema da monarkia.
Monarkiaren ezaugarriak, beraz, honako hauek dira:

Gobernu-sistema pertsonala da: agintea duena pertsona bakarra da, erregea, erregina, enperadorea, sultana edo beste zeinahi deitura izanda ere.
Bizi osorakoa da: monarkak normalean bizi den bitartean edo, bestela, abdikatzen duen arte (karguari uzten dion arte) jarraitzen du tronuan.
Oinordekotzaren bidez irauten du belaunaldiz belaunaldi: kasu gehienetan, monarkak bere seme, alaba edo bestelako ondorengo baten esku uzten du kargua hiltzen denean edo abdikatzen duenean.Iraganean ez bezala, Europako gaur egungo monarkiek jada ez dute botere absoluturik,; hori dela eta, estatu horietako ordezkari gorenak diren arren, erabakiak hartzeko eskumena biztanleek aukeratutako gobernuaren esku dago. Gobernuak legebiltzarrean eztabaidatzen eta sortzen ditu legeak, eta horregatik Europako monarkiei monarkia parlamentarioak deitzen zaie, hain zuzen.

Español
Français
Italiano",txiki
"Monarkia grezierazko μονος (mónos): ‘bat’, eta αρχειν (arjéin): ‘gobernua’ hitzetatik dator eta bakar baten gobernua bezala itzul daiteke. Definizioz, estatu baten gobernu era da, non goi kargua biziartekoa eta oinordekotasunagatik izendatua izaten den. Kargu honi monarka deritzo: errege edo erregina. Kasu gutxietan monarka talde hautatu batek aukeratua izaten da. Monarka batek agindutako estatuari monarkia edota erreinu deritzo.

Tradizionalki monarka estatuaren botere guztien jabe izan ohi da: Botere Legegilea, Botere Betearazlea eta Botere Judiziala. Gobernu era honi Erregimen Zaharra deritzo.
Gaur egun estatu askotan monarka titulua mantentzen da baina ez garai bateko botereak. Hau da monarkia konstituzionalen kasua, hau da, burujabetza herriaren esku dagoen baina Estatuaren Buruzagiaren kargua erregearen esku dagoen demokraziak. Kasu hauetan monarkak ordezkariaren eta arbitroaren papera du eta ez du estatuaren botereetako inor.",wiki
"Morse kodea komunikazio elektronikorako sistema bat da. Puntuak, marratxoak eta hutsuneak erabiltzen ditu letrak, puntuazio markak eta zenbakiak irudikatzeko. Sinbolo hauen bitartez mezu bat idazten da, letraz letra. Telegrafo izeneko makina batek sinbolo hauek seinale elektriko bilakatzen ditu eta, kable baten bidez, iritsi beharreko helbidera bidaltzen ditu. Seinaleak jasotzen dituen telegrafoak seinale elektrikoak mezu bihurtzen ditu berriz.
Morse kodea Samuel Morse izeneko artista eta asmatzaile estatubatuar batek sortu zuen 1830eko hamarkadan. Kode hau asmatu aurretik, mezu garrantzitsu batek beharbada asteak behar izaten zituen bere helbidera iristeko. Morse kodeari eta telegrafoari esker, posible bilakatu zen oso urrutitik bidalitako informazioa minutu gutxi batzuetan jasotzea. Estatu Batuetan, herrialde osoan jarri zituzten kableak sistema hau erabili ahal izateko. Egunkariek, enpresek eta trenbideetako langileek kodea eta telegrafoa erabiltzen zituzten berriak hiri batetik bestera azkar bidaltzeko.
1851ean Europan beste Morse kode mota bat asmatu zuten. Nazioarteko Morse kode edo Morse kode kontinentala deitu zioten. Lehengo kodea baino sinpleagoa zen. Kode berri honek Europako hizkuntza batzuek erabiltzen zituzten beste letra batzuk ere bazituen, ç eta ñ, adibidez.",txiki
"Morse kodea informazioa bidaltzeko metodoa da, pultsu luze eta laburra (marratxoak eta puntuak) erabiliz letra, zenbaki edo karaktere bereziak adierazteko.",wiki
"Nekropolia hilobien multzoa da; bereziki, historiaurrekoa edo antzinakoa.
Nekropoli hitza grezieratik dator: nekros hitzak hildakoa esan nahi du, eta polis hitzak hiria da; hortaz, «hildakoen hiria» esan nahi du, zehatz-mehatz.

Français",txiki
"Nekropolia hildakoak ehorzteko hilerria da. Nekropoli hitza grezierazko ""nekro"" (heriotza) eta ""polis"" (hiria) hitzen elkartea da. Normalean, hiri handien edo antzinako zibilizazioen ehortz-lekuei esaten zaie nekropoli.
Nekropoliak antzinatik erabili izan dira; Paleolitoko haitzuloen inguruan aurkitu dira zaharrenak. Historiaurrean etxe alboan edo etxe barnean izaten ziren batez ere, baina geroago hilerri gisa bereziki aukeratutako tokietan eraiki ziren nekropoliak, tenplu eta santutegien inguruan batez ere. Mediterraneo inguruko antzinako hirietan nekropoliak hiriz kanpo jarri ohi zituzten eta mendeetan zehar inguru berean jarritako hilerri txikiek osatuak ziren askotan. Egiptoko Nilo inguruko hirietan, berriz, nekropoliak hiriaren parean eraikitzen zituzten, ibaiaren beste ertzean, eta Erroman eta Grezian hiriaren kanpoaldean, bide bazterrean.
Nekropoli aipagarrienak Giza, Erregeen harana eta Ur hirikoak dira.",wiki
"Nerabezaroa gizakion bizitzako garai bat da, haurtzaroaren ondoren datorrena.
Nerabezaroan, gizakiok aldaketa handiak izaten ditugu arlo biologiko, psikologiko eta sexualean.
Gutxi gorabehera 10-12 urterekin sartzen gara nerabezaroan, eta 19-24 urterekin ateratzen.
Nerabezaroan dagoenari nerabea deitzen zaio.",txiki
"Nerabezaroa garapen fisiko eta psikologikoaren trantsizio-etapa bat da, pubertarotik heldutasunera arte (normalean adin nagusitasunari dagokiona) gertatzen dena.   Nerabezaroa bizitzako lehen hamarkadarekin lotu ohi da baina bere adierazpen fisikoak, psikologikoak edo kulturalak lehenago hasi eta beranduago amai daitezke. Gaur egun, nerabezaroa aurrenerabezaroan hasten da normalean, batez ere emakumezkoetan. Hazkunde fisikoa (bereziki gizonezkoetan) eta garapen kognitiboa bizitzako bigarren hamarkadaren hasierara arte luza daiteke. Adina nerabezaroaren adierazle bat baino ez da, eta adituek ez dute definizio zehatz bat adostu. Tradizionalki, 10 eta 19 urte bitartekoak barne hartzen ditu, baina definizio zabal batek 10 eta 24 urte bitarteko adinean definitzen du bizitzaren fase hau.Gizarte mailan nerabezaroa ulertzea hainbat ikuspegitako informazioaren araberakoa da, besteak beste, psikologia, biologia, historia, soziologia, hezkuntza eta antropologia. Ikuspegi horien guztien baitan, nerabezaroa haurtzaroaren eta helduaroaren arteko trantsizio-aldi gisa ikusten da, zeinen xede kulturalak haurrak helduen roletarako prestatzea dituen. Trantsizio anitzen aldia da; hezkuntza, prestakuntza, enplegua, langabezia eta bizi-egoera batetik bestera igarotzen diren faktoreen menpe dagoen bizitzako momentua da.Nerabezaroaren amaiera eta helduaroaren hasiera aldatu egiten da herrialdeen arabera. Gainera, nazio, estatu edo kultura bakar baten barruan ere, adin desberdinak egon daitezke, zeintzuetan gizabanako baten adinagatik heldutzat jotzen den eta gizarteak pribilegio eta ardura jakin batzuk eskatzen dizkion. Pribilegio eta erantzukizun horien artean hauek daude: ibilgailua gidatzea, legezko harreman sexualak izatea, indar armatuetan edo epaimahai batean zerbitzatzea, alkohola erostea eta edatea, tabako produktuak erostea, botoa ematea, kontratuak egitea, hezkuntza maila batzuk amaitzea, ezkontza eta legearen aurrean erantzunkizuna izatea. Nerabezaroan gurasoek edo legezko tutoreek nerabeei independentzia areagotzen diete gehienetan, eta haurtzaroarekin alderatuz gutxiago gainbegiratzen dituzte.
Nerabeen garapena aztertzean,    nerabezaroa biologikoki defini daiteke, pubertaroaren hasierak eta hazkunde fisikoaren amaierak markatutako trantsizio fisiko gisa; kognitiboki eta abstraktuki, dimentsio anitzeko gaitasunaren aldaketa gisa; edo sozialki, helduen rolak prestatzeko garai gisa. Pubertaroko aldaketa biologiko nagusiak sexu-organoen, altueraren, pisuaren eta muskulu-masaren aldaketetan datza, baita garunaren egitura eta antolaketak aldaketa handia garatzen ditu. Aurrerapen kognitiboak ezagutzaren hedapena eta abstraktuki pentsatzeko eta modu eraginkorragoan arrazoitzeko gaitasunak barne hartzen ditu. Nerabeen garapenaren azterketak diziplinarteko lankidetza dakar askotan. Neurozientziako edo bio-portaera- osasuneko ikertzaileek garunaren egituran nerabezaroak kognizioan edo gizarte-harremanetan ematen diren aldaketek dituzten ondorioetan zentratu dira. Nerabezaroan interesa duten soziologoek rol sozialak eskuratzea (adibidez, langilea edo bikote erromantikoa) eta hori kultura edo baldintza sozialen arabera nola aldatzen den zentratu dira.  Garapenaren psikologoek gurasoekin eta ikaskideekin izandako harremanen aldaketetan zentratzen dira eskola-egituraren eta nerabezaroko egoeraren arabera.",wiki
"Noticias de Gipuzkoa Gipuzkoa egunkari bat da, 2005ean sortua. Berri, iritzi-artikulu eta erreportaje gehienak gaztelaniaz argitaratzen ditu; dena den, euskarazko albiste eta iritzi artikulu batzuk ere izaten ditu.
Egunero argitaratzen da, bai paperez eta baita euskarri digitalean ere; bi euskarrien artean ez dago ezberdintasunik edukiari dagokionez, biak berdinak dira eta erosleak albiste eta iritzi-artikulu berdinak irakur ditzake.
Egunkari honek Euskal Herria naziotzat dauka, Euskadi eta Espainiaren arteko bereizketa egiten baitu artikuluak ordenatzeko orduan. 
Eskaintzen duen informazioa orotarikoa izaten da: gaur egungo arlo guztiak lantzen ditu (politika, kirola, gizartea, ekonomia, kultura etab). Sekzio bakoitzaren inguruan albiste ugari publikatzen dira egunero. Informazio hori Gipuzkoa eta Euskal Autonomi Erkidegokoa izaten da, baina tartea eskaintzen die Espainiako arazo eta gertaerei ere; nolanahi, aipagarria da Euskadi eta Espainiaren artean bereizketa egiten duela. Gipuzkoa eta Euskadiko gertaerek izaten dute lehentasuna; kirol arloan, adibidez, Reala futbol taldeak izaten du lehentasuna beste taldeekiko, talde horrentzako bakarrik sekzio bat dagoelako egunkarian. 
Noticias de Gipuzkoak bere ibilbidea 2005ean hastea erabaki zuen eta Grupo Noticiasen barruan sartzea erabaki zuen (Deia, Noticias de Álava eta Diario de Noticias taldeekin batera). Bultzatzaileen helburua gipuzkoar gizartearen izaera islatzen zuen egunkari bat sortzea zen, ia 30 urte pasa baitzituzten gipuzkoarrentzat bakarrik zen egunkari bat izan gabe. 2005eko azaroaren 24an argitaratu zen lehen alea, Gipuzkoa osoan. 
Hedabidearen lehen zuzendaria Pablo Muñoz izan zen, baina, denboraren poderioz, kargua uztea erabaki zuen eta gaur egun Eduardo Iribarren da zuzendaria. 
Hedabidearen irakurle kopuruak gora egin du azken urteetan: webguneko bisitari kopuruak milioi bat baino handiagoa izatea lortu dute; lehenago, 2016ko apirilean zehazki, webgunearen bisitari kopurua ozta-ozta iristen zen 500.000ra. Beraz, 2016-2019 bitartean, kantitate hori bikoiztu baino gehiago egin zen. 
Hedabidea sare sozialetan ere badago, Facebook, Instagram eta Twitterren kontua dauka eta. Facebook eta Twitter sare sozialak haien artikuluak zabaltzeko erabiltzen dituzte gehienbat, eta noizbehinka inkesta batzuk publikatzen dituzte. Aipatutako sare sozial hauek dira hedabidearen sare sozialik arrakastatsuenak, jarraitzaile kopuru handia dute eta. Instagram berriz, ez da batere arrakastatsua, baina sare sozial hori ez dute artikuluak zabaltzeko erabiltzen baizik eta gipuzkoako herritar batzuek istorioak kontatzeko. 
Noticias de Gipuzkoak, Editorial Iparragirre eta Zeroa Multimedia sozietate anonimoekin batera egiten du lan. Zeroa Multimedia da Editorial Iparragirreren akzionista nagusia eta bere zuzendaria Jon Iñaki Alzaga da, Grupo Noticias-en barruan zer esan handia duen pertsona.",txiki
"Noticias de Gipuzkoa Gipuzkoako egunkaria da, ""Gipuzkoar guztion egunkaria"". Egunkari elebiduna izan arren, gehienbat gaztelaniaz argitaratzen da. Diario de Noticias Iruñeko kazetaren taldea osatzen du, Noticias de Alava eta Deiarekin batera. Onda Vasca irrati katea ere talde berekoa da. 2005ean lehen alea kaleratu zuten. Donostiako Antiguo auzoan dauka egoitza nagusia. Paperekoa edizioaz gain, edizio digitala ere badu. Noticias de Gipuzkoa 2005ean sortutako eta Gipuzkoa osoan esklusiboki argitaratzen den egunkaria da. Egunkari honek Euskal Herria naziotzat dauka. .",wiki
"Objektu hegalari ezezagun edo OHE jende gehienarentzat Lurrekoa ez den espazio-ontzi bat da. Berez, zeruan ikusten den fenomeno bat da, ikusten duen pertsonak azaldu ezin duena. Zientzialari gehienek diote OHEak zer diren azaltzeko ez dela beharrezkoa estralurtarren espazio-ontzi batean pentsatzea, bestelako azalpenak dituztela.
OHEen deskribapenak askotarikoak dira: gurpil distiratsuak, koloretako argi-bolak eta zigarro, ilargi erdi edo disko itxurako objektuak. 1940ko hamarkadan disko forma zuen OHE bat ikustean, plater hegalari terminoa erabiltzen hasi zen. 
Estatu Batuetako gobernuak milaka ikustaldiri buruzko informazioa du. Horien artean, OHEen argazkiak eta objektuak ikusi dituztela dioten pertsonekin egindako elkarrizketak daude. 1950eko hamarkadan gobernuak aukeratutako zientzialari batzuek ehunka ikustaldi aztertu zituzten. Ikustaldi gehienak objektu espazialak ziren, hala nola, izarrak, planeta argitsuak edo meteoritoak. Beste ikuskizun asko aireontziak, txoriak edo gas beroak ziren. Sarritan, ezohiko eguraldi-baldintzetan gertatzen ziren ikustaldi horiek.
Zientzialarien aurkikuntzek ez zituzten OHEei buruzko berriak eten. 1960ko hamarkada erdialdean OHEen ikustaldiak inoiz baino ugariagoak ziren. Estatu Batuetako gobernuak jarraitu zuen esaten OHEak ez zirela bizitza estralurtarraren frogak. Zientzialari gehienak ados zeuden. Baina zenbait OHEren ikustaldi ez zuten argitu. Gaur egun ere, zientzialari batzuek uste dute OHE batzuk espazioko bisitariak izan daitezkeela, eta pertsona askok sinesten dute estralurtarren espazio-ontziak direla.",txiki
"Objektu Hegalari Ezezaguna, laburturik OHE (1952. urtean Estatu Batuetako Aireko Armadak ezarritako ingelesezko UFO edo Unidentified Flying Object terminotik) lekuko bakar batek edo batzuek batera ikusitako aireko fenomeno bat da, lekukoek fenomenoaren izaera identifikatu ezin izan dutelarik. Argazkiz, radarrez, bideoz edo bestelako tresna batez jasotako aire seinaleak eta irudiak ere biltzen ditu terminoak. Maiz plater hegalari ere deitu izan zaie, ustez duten itxuragatik. 1940ko hamarkadaren bukaeran hasi ziren halako objektuen berri ematen, eta fikziozko lanetan agerpen zabala dute. Fenomeno hauek ustezko estralurtarren aireontzi eta espazio ontziekin lotu badira ere, gaurdaino zientziaz ezin izan da lotura hori frogatu. Zientzialarien artean adostasun nahiko zabala dago, OHEak ikertzeak ez duela inolako interesik, kultura arloko produktutzat ez bada.
Pertsona askok sinesten dute fenomeno honetan; izan ere, objektu hegalari ezezagunak erakusten dituzten irudi eta bideo ugari daude, eta militarrek OHEei buruzko hainbat dokumentu sekretupean gordeta dituztela uste dute OHEetan sinesten dutenek.
Aldiz, badira eszeptiko ugari ere. Beren jarrera zientziaren funtsezko printzipio batean oinarritzen dute: fenomeno baten existentzia aldarrikatzeko, froga eztabaidaezinak behar dira. Nabarmentzen dutenez, OHEek estralurtarrekin zerikusia dutela erakusten duen froga fidagarririk ez da. Zientzialari gehien-gehienak eszeptikoak dira, OHEak iruzur hutsa direla deritzote.
Objektu Hegalari Ezezagunak ikertzen dituzten pertsonei ufologo deritze.",wiki
"Olabide Ikastola Lasarten (Gasteiz, Araba) dagoen ikastola bat da. 1963an Gasteizko guraso batzuek sortutako kooperatiba bat da. Arabako ikastolarik handiena da, 1.500 ikasle baino gehiago ditu. Ikasgai guztiak euskaraz egiten dira, gaztelera eta atzerriko hizkuntzak izan ezik. Kirol elkartea, Urgatzi, eta Kultur elkartea ere baditu.
Hainbat sari irabazi ditu: 2005 urtean zilarrezko Q-a, 2008 urtean urrezko Q-a, 2010 urtean EPQM excellence award.",txiki
"Olabide ikastola Lasarten (Gasteiz, Araba) dagoen ikastola da, 1963an Gasteizko guraso batzuek sortutako hezkuntza kooperatibak kudeatua. Arabako ikastolarik handiena da, haur hezkuntzatik batxilergoraino 1500 ikasletik gora baitu.",wiki
"Ordezko energia edo energia alternatiboa kutsatzen ez duten iturburu agorrezinetatik datorren hori da. Alternatibo edo ordezko esaten zaie erregai fosiletan oinarritutako energia-iturrien ordez erabiltzekoak direlako, batez ere petrolioaren eta ikatzaren ordez, hauek oso kutsagarriak direlako. Ordezko energia edo energia alternatiboen iturriak eguzki-energia, haize-energia eta ur-energia dira. Horiei eta agortu ezin diren beste energia-iturri batzuei berriztagarriak edo berdeak esaten zaie.",txiki
"Ordezko energia edo ordezko energia iturria ohiko energia klasikoen ordezko gisa proposatutako energia iturriak dira. Hala ere, ez dago adostasunik kontzeptu horretan zein teknologiak sartzen diren eta ""ordezko energiaren"" definizioa ezberdina da egile desberdinen arabera: definizio murriztaileenetan, ordezko energia energia berriztagarria edo energia berdea kontzeptuaren baliokidea izango litzateke, definizio zabalagoek, berriz, erregai fosilak (ikatza, gasa eta petrolioa) erretzea suposatzen ez duten energia iturri guztientzako ordezko energiatzat jotzen dituzte; definizio horiek, berriztagarriez gain, energia nuklearra edota energia hidroelektrikoa ere barne tartzen dituzte.
Erregai fosilak izan dira industria iraultzan erabilitako energia-iturria, baina, gaur egun, bi arazo dituzte: alde batetik, baliabide finituak dira, eta erreserbak (bereziki petrolioarenak) epe hurbilagoetan edo laburragoetan agortzea aurreikusten da, argitaratutako ikerketen arabera. Bestalde, erregai horiek erretzeak CO2 kantitate handiak askatzen ditu atmosferara, eta berotze globalaren arrazoi nagusia dela leporatu izan da. Hori dela eta, erregai fosilen erreketaren ordez arazo horiek ez dituzten beste energia-iturri batzuk erabiltzeko aukera aztertzen ari dira.
Ordezko energiak bi talde handitan banatzen dira:

Energia iturri berriztagarriak (energia-eolikoa, eguzki-energia, biomasa, marea-energia, etab.)Energia nuklearraEz daude guztiak ados energia nuklearra ordezko energien artean sailkatzean, izan ere, erregai fosilak bezala, baliabide finitua da, eta ingurumen arazo garrantzitsuak ere sortzen ditu, hala nola, hondakin erradioaktiboen kudeaketa edo istripu nuklearra izateko aukera. Hala ere, teknologia horren CO 2 emisio baxuak eta oraindik energia berriztagarriek erregai fosilak guztiz ordezkatzeko duten gaitasun nahikoa ez izateak energia nuklearra polemika handiko gaia da.",wiki
"Papera material mehe bat da, idazteko, inprimatzeko, gauzak biltzeko eta beste helburu batzuetarako erabiltzen duguna. Zuntz naturalez edo landare-materialez egindako hari luze eta finekin egiten da. Gaur egun, “zur-orea” deitutako egurrezko zuntzekin egiten da paper gehiena.",txiki
"Papera (latinezko papyrus hitzetik eratorria) xafla bat da hiru dimentsioko zelulosa zuntzez eta bestelako substantziaz (mineralak, lekeda, koloratzaileak eta abar) osatutakoa, haren propietateak hobetzeko aukera ematen dutenak,  behar den erabilerarako egokia izan dadin.
Papera fabrikatzeko zelulosa nagusiki zuretik (% 55), beste landare zuntz batzuetatik (% 9) eta berreskuratutako paperetik (% 16) lortzen da.
Material fin bat izan ohi da, gehienbat bertan idazteko, inprimatzeko edo zerbait biltzeko erabiltzen dena. Elkar gurutzaturik dauden landare zuntzek eratzen dute, zelulosak batez ere, bai fisikoki eta bai kimikoki, hidrogeno zubiak direla eta. Material malgu bat da, erabilera askorekin: papera idazteko, paketeak egiteko, garbitzeko eta eraikuntzan zein prozesu industrialetan erabiltzen da.
Ts'ai Lunek asmatu zuela esan ohi da, K.a. 105. urte inguruan. Hala ere K.a. II. mendeko aztarnategi arkeologikoetan paper zuntzak aurkitu dira. Gaur egungo papergintza industria globala da, Txina delarik gehien produzitzen duen herrialdea, Ameriketako Estatu Batuek jarraituta.
Izena, euskaraz, papirotik datorkio, horrela deitzen baitzen paperaren Egiptoko aitzindari bat, bere izen berbera daramaten landaren batzuen zuntzekin sortua.",wiki
"Patriarkatua gizonezkoek emakumezkoen gainean duten botereari eusten dion egitura soziala da. Hitza «aiten gobernua» esan nahi duen grezierazko termino batetik dator.
Gizarte patriarkaletan, gizonezkoen nagusitasuna arlo guztietan nabaritzen da; horregatik, nagusitasun horrek modu ia oharkabean jarraitzen du erreproduzitzen.
Patriarkatua familian eta etxeetan, lan-eremuan eta esparru akademikoan agertzen da. Baita maila politiko eta instituzionalean ere, gizonak baitira estatuko ia botere-kargu guztiak dituztenak. Erlijio-erakundeetan ere existitzen da gizonak emakumearen gainean duen nagusitasuna. Horixe gertatzen da, adibidez, katolizismoarekin: erlijio horretan, emakumeak ezin dira apaiz izan ezta Elizaren hierarkian parte hartu ere.
Patriarkatua izan da eta, neurri handi batean, oraindik ere bada, Mendebaldean indarrean dagoen estruktura soziala, baina baita Ekialdean ere. Adibidez, Txinako gizarte tradizionalean edo gizarte musulmanetan, emakumeen funtzio nagusia espeziea iraunaraztea izan da. Amerikako jatorrizko herrien artean ere gizarte-antolaketa patriarkala zen eta emakumeek zapalkuntza handia jasan zuten. Ijitoen komunitateetako arauak ere patriarkek ezarritakoak dira, hau da, talde bakoitzeko gizon helduenek.
Ikusten dugunez, patriarkatua mundu osoko ia kultura guztien aurkitzen da, gizonaren botere fisikoan eta emakumearen usteko izaera ahulean oinarrituta. XX. mendearen erdialdetik, mugimendu feministek borroka egin dute eta borrokan jarraitzen dute patriarkatuaren ondorioak ahal den neurrian arintzeko. Mendebaldean batez ere, borroka feministari esker, emakumeek gaur egun parte-hartze sozial eta politiko handiagoa dute, nahiz eta oraindik diskriminazio handia dagoen «sexu ahula» deritzonaren aurka, hau da, emakumeen aurka.",txiki
"Patriarkatua aita edo gizonik zaharrena —hau da, patriarka— etxeko nagusitzat duen gizarte-sistema da. Gizonek dure nagusitasuna, emakumeen eta haurren gainetik. Esanahi orokorragoan, gizarte- edo kultura-sistemetan gizonek gobernua eta nagusitasuna edukitzea da patriarkatua; emakume eta gizonen arteko desberdintasuna handitzen duena.",wiki
"Piroteknia lehergailuak egiteko eta erabiltzeko tekniken multzoa da.
Piroteknia hainbat arlotan erabiltzen da; adibidez, arlo militarrean, zientzian eta ikuskizunetan. Azken arlo horretakoak dira su artifizialak.

Français",txiki
"Piroteknia materialen errekuntza eta haren efektuak aztertzen dituen zientzia, eta suaren erabileraren artea. Su artifizialen, eta haien gisakoen osaeraz eta ekoizpenaz arduratzen da. Gailu piroteknikoek era askotako osagaiak dituzte: oxidatzaileak (potasio nitratoa, potasio kloratoa, bario nitratoa, amonio perkloratoa...), erregaiak (aluminioa, magnesioa, antimonio sulfatoa, sufrea, titanioa...), lotzaileak (destrina eta beste polimero batzuk), leherkariei koloreak ematen dizkieten gaiak; estrontzioa duten gaiek kolore gorria ematen dute; barioa dutenek, berdea; kobrea dutenek, urdina; magnesioa, aluminioa eta titanioa dutenek, zuria; kriolita eta sodio oxalatoa dutenek, horia; etab.
Pirotekniak badu erabilera arlo militarrean, industrian eta abarretan ere.",wiki
"Politika gizartea gobernatzeko egiten diren ekintzen eta hartzen diren erabakien multzoa da. Politikaren bitartez komunitate bateko kide guztiei eragiten dieten erabakiak hartzen dira. Erabaki hauek herriei, herrialdeei edota mundu osoari eragiten diete.",txiki
"Politika estatuak, hiriak edo nazioak gobernatzeko praktika da. Politika izena grekerazko πολιτικος terminotik dator —politikós—, “hiritarra”, zibila edo hiriaren antolakuntzari dagokiona esan nahi duena. Politikak giza ekintza aztertzen du gizartearentzat probetxuzkoa izan dadin, Aristoteles greziar filosofoak zioen politikaren helburua zoriontasuna dela, gizarte osoaren zoriontasuna zehatzago. Errealitate politikoa ikertzen duen gizarte-zientzia, zientzia politikoa da.",wiki
"Populazio hazkundea toki jakin batean bizi diren pertsonen kopurua handitzeari esaten zaio. Hainbat arrazoirengatik gertatzen da hori: jaiotza-tasa handitu delako (ume gehiago jaio direlako), heriotza-tasa gutxitu delako (lagun gutxiago hil direlako), immigrazioagatik (beste toki batetik hona bizitzera etorri direlako pertsona batzuk) eta emigrazioagatik (beste toki batera bizitzera joan direlako pertsona batzuk), besteak beste.
Populazio-hazkundeak hainbat ondorio izan ditzake komunitate edo gizarte jakin batean, batzuk onuragarriak eta beste batzuk kaltegarriak. Adibidez, biztanleria hazten bada, jende gehiagok egingo du lan eta ekoitziko ditu ondasun eta zerbitzuak, eta, ondorioz, toki horretako ekonomia hazi egingo da. Baina, bestalde, baliabide natural gehiago beharko dira (janaria, ura eta energia adibidez), eta, hortaz, ingurunea kaltetu daiteke eta pertsonen bizi-kalitatea okertu.
Kontuan hartu behar da populazio-hazkundea ez dela mundu osoan berdin gertatzen. Afrikan, Asian eta beste lurralde batzuetan, populazio-hazkundea beste lurralde batzuetan baino handiagoa da, eta, Europan eta Ipar Amerikan, populazioa astiroago hazten da. Elikagaiak eskuratzeko erraztasunagatik, arreta medikoaren kalitateagatik, kulturarengatik eta familiak antolatzeko moduengatik aldatzen da populazio-hazkundea, besteak beste.
Populazio-hazkundearen eraginez baliabideak nola banatzen diren ere aldatu daiteke, eta baita ere zenbat jendek erabili ditzakeen zerbitzu jakin batzuk, hezkuntza edo osasun-arreta kasu. Munduko lurralde batzuetan, populazioa hazten denean baliabideak eskuratzeko lehia handitu daiteke eta pertsonen bizi kalitatea okertu.
Erronka horiei heltzeko, garrantzitsua da gobernuek eta komunitateek elkarrekin lan egin dezaten, populazio-hazkundea modu egokian antolatzeko eta kudeatzeko. Horretarako, familia-plangintzako politikak jarri daitezke abian, oinarrizko azpiegitura eta zerbitzuak sortzen lagundu, eta baliabide naturalak erabiltzeko modu jasangarriak sustatu.",txiki
"Populazio hazkundea, biologian, populazio bateko banako kopuruaren hazkundea da.
Edozein espezieren hazkundeari lotutako kontzeptua den arren, askotan gizakiaren populazioaren hazkundeari erreferentzia egiteko erabiltzen da.",wiki
"Rosa Parks giza eskubideen alde borrokatu zen emakume estatubatuar bat izan zen, 1913an jaiotakoa. ""Ameriketako Estatu Batuetako (AEB) eskubide zibilen mugimenduaren ama"" deitu zitzaion. Ospetsu bihurtu zen 1955eko abenduaren 1ean etxera joateko autobusean egin zuenagatik: egun hartan, autobusaren erdialdeko jarleku batean eseri zen, eta gidariak esan zion atzealdean eseri behar zuela, gizon zuri batek eseri behar zuelako bera zegoen lekuan; izan ere, Rosa Parks beltza (edo, gaur egun AEBn esaten den bezala, afroamerikarra) zen, eta aurrealdeko jarlekuak gizon-emakume zurientzat ziren bakarrik. Garai hartan, Alabaman, Rosa bizi zen estatuan, beltzak ezin ziren eseri aurreko jarlekuetan, zurientzako lekurik geratzen ez bazen. Baina Rosa Parksek ezetz esan zion gidariari; Koloreko Jendearen Aurrerapenerako Elkarte Nazionaleko kidea zen, eta aspertuta zegoen bere azalaren kolorearen eraginez gaizki tratatua izateagatik. Poliziak preso eraman zuen eta egun bat pasatu zuen atxilotuta. Epaiketa batean, gainera, epaileak isuna ipini zion egin zuenagatik. 
Hori dela eta, bere hiriko jende askok autobusen aurkako boikota egin zuen 381 egunez; hau da, autobusak erabiltzeari utzi zioten, injustizia horren kontra protestatzeko. Boikot hark diru asko galarazi zion Rosa Parksen hiriko autobus konpainiari; gainera, Estatu Batuetako beste leku askotara iritsi zen protesta haren berri eta jende asko hasi zen beltzen berdintasunaren aldeko manifestazioak egiten. Azkenik, pertsona askoren borrokari esker, legea aldatu zen eta koloreko jendeak ere nahi zuen lekuan esertzeko eskubidea irabazi zuen. Rosa Parkesen ekintza hura sinbolo bat bihurtu zen arrazismoaren eta arraza-bazterkeriaren kontrako borrokan.",txiki
"Rosa Louise Parks (jaiotza izena: Rosa Louise McCauley ; Tuskegee (Alabama), 1913ko otsailaren 4a - Detroit, 2005eko urriaren 24a) jostun afroamerikarra, Estatu Batuetako Eskubide Zibilen Aldeko Mugimenduko aktibista garrantzitsua izan zen, 1955eko abenduaren 1ean uko egin baitzion bere eserlekua gizonezko zuri bati utzi eta autobusaren atzealdean esertzeari, orduko AEBetako hegoaldeko legeak zioenaren aurka. Ekintza honen ondorioz preso hartu zuten eta askotan aipatzen da hau izan zela Eskubide Zibilen Aldeko Mugimendua piztu zuena.",wiki
"Sektore ekonomikoak jarduera ekonomikoak beren ezaugarrien arabera sailkatzeko erabiltzen diren multzo nagusiak dira. Sektore produktiboak, ekoizpen-sektoreak edo ekonomiaren sektoreak ere deitzen zaie.
Sektore ekonomikoen banaketa baliagarria da, besteak beste, herrialde edo eskualde bateko ekonomiaren garapen eta bilakaeraren egoera ezagutzeko; estatistikako erakundeek ekoizpen ekonomikoari buruz egiten dituzten txostenetan ere bereizten dira, gobernuek planifikazio ekonomikoak egin ahal izateko.
Herrialde bateko jarduera ekonomikoak era askotakoak izaten dira, eta horiek aztertzeko orduan, lau sektore handitan banatzen dira normalean:",txiki
"Ekonomia hainbat adarretan zatituz, sektore ekonomikoak sortzen dira. Halaber, sektore ekonomikoak hainbat azpisektoretan zatitzen dira. Sektore ekonomikoen zatiketa hainbat eratara egin daiteke, ondoren zehazten denez.",wiki
"Sexismoa sexu bateko pertsonak besteak baino hobeak direla uste izatea da, bai eta uste horretan oinarritutako jarrera eta ekintzak ere; gure gizartean, batez ere emakumeek pairatzen dute sexismoa, oraindik ez delako lortu gizonen eta emakumeen arteko berdintasun osoa. Horregatik, sarritan, emakumeak baztertu edo ezberdin tratatzen dituzte, emakumeak izateagatik baino ez. Pertsona transgeneroek ere sexismoa jasaten dute.
Adibidez, sexismoan oinarrituta, pertsona batzuek pentsatzen dute emakumeak gizonak baino txarragoak direla zenbait alorretan, esaterako lanean edo kiroletan. Sexismoarengatik emakumeek aukera gutxiago dituzte bizitzan eta gizonen aldean gutxietsiak dira. Munduko herrialde askotan emakumeek gizonek baino eskubide gutxiago dituzte oraindik. Eta eskubide horiek aitortzen dizkieten herrialdeetan ere, genero-berdintasuna kontu berri samarra da; esaterako, Mendebaldeko herrialde askotan, XX. mendera arte emakumeek ezin izan zuten botoa eman edo unibertsitatean ikasi. Feminismoaren borroka oso garrantzitsua izan da gizonek eta emakumeek legez eskubide berberak izan ditzaten.
Alabaina, nahiz eta gurean legeek gizon eta emakumeen arteko berdintasuna aitortu, sexismoa jende ugariren aurreiritzi edo usteetan agertzen da; aurreiritzi horiek dauzkatenek zeregin edo jokabide batzuetara mugatzen dituzte pertsonak, beren sexuaren arabera. Kasurako, sexismoa da pentsatzea emakumeak umeak zaintzen eta etxe lanak egiten baino ez direla onak, edo pertsonak zaintzen lan egin beharko luketela pentsatzea.
Sexismoa benetan kaltegarria da, pertsonei aukerak mugatzen dizkielako eta bazterkeria eta bortizkeria eragiten dituelako; oraindik ere senar, mutil-lagun eta gizonezko senitarteko askok gaizki tratatzen dituzte emakumeak. Denok dugu errespetuz eta duintasunez tratatuak izateko eskubidea, edozein dela ere gure sexu edo generoa. Hortaz, garrantzitsua da pertsonak heztea jarrera sexistarik izan ez dezaten eta pertsona guztiak berdin errespetatu ditzaten.",txiki
"Sexismoa edo sexu-diskriminazioa (halaber, gaztelaniaren eraginez, genero-diskriminazioa) ideologia, aurreiritzi edo estereotipoetan oinarrituta, gizonak eta emakumeak modu bereizian tratatzeko diskriminaziozko jarrera eta jokabidea da. Norbait bere sexua dela eta baztertua sentitzen denean gertatzen da. Era berean, sexismoak praktika eta portaera guztiei erreferentzia egiten die.
Desberdintasun horiek normalean sexu biologikoan oinarritzen dira: hori dela eta, emakumeen eta gizonen arteko jarrerak eta ezaugarriak desberdinak dira. Jokaera sexista gehienek emakumeei eragiten diete, sexisten ustetan, gizonak baino maila baxuagokoak direlako: gure gizartean, argi dago emakumeek gizonek baino gaitasun txikiagoa dutela erabakiak hartzerakoan, politikan, enpresetan edota lan-gaitasunak beren merituez lortzeko. Beraz, llabur esanda, norbaiten sexua dela kausa, era batera edota bestera begiratu eta jokatzea da. horrela, bi sexuen artean desberdintasunak jarriz. Hori esandakoan, beharrezkoa da sexismoaren oinarria zein den azaltzea, izan ere, betidanik gizartean pairatu delako. Emakumeenganako sexismoa erlijioek eragiten dutena dela esan genezake: orokorrean, erlijio guztiek gizonezkoa emakumezkoa baino gehiago dela uste dute. Erlijioa bera matxista da eta horrek esan nahi du haiek ezartzen dituzten jarrerek ere rol bera izan behar dutela. Erlijioak jarritako arauak betetzen ez zituen pertsona gizartean gaizki ikusia zen. Emakumeak beti beldurra izaten du, ez baitaki zer gerta daitekeen.",wiki
"Sexu-jazarpena pertsona batek beste bat sexualki modu desegokian tratatzea da, haren baimenik gabe. Hainbat modu eta lekutan gertatu daiteke, eskolan, lanean edo telefono mugikorraren bidez, esaterako, baina baita beste edozein ingurunetan ere.
Sexu-jazarpena ez da norbaiti bere gorputzeko atal batzuk baimenik gabe ukitzea bakarrik (gauza guztiz onartezina, berez); izan ere, pertsona bat sexuarekin zerikusia duen eta nahi ez duen zerbaitekin deseroso, lotsatuta edo beldurtuta sentiarazten duen edozer gauza egitea da sexu-jazarpena. Hau da, esandako zerbait, keinu bat, edo portaera jakin bat sexu-jazarpena izan daitezke.
Garrantzitsua da jakitea sexu-jazarpena ez dagoela ondo inondik ere, edonork egiten edo jasaten duela ere. Inork ez du sexu-jazarpena jasatea merezi, eta guztiok dugu seguru sentitzeko eta errespetatuak izateko eskubidea.
Zu zue edo ezagutzen duzun norbait sexu-jazarpena jasaten ari bazarete, oso garrantzitsua da fidagarria den norbaiti kontatzea, heldu bati edo arduradun bati adibidez, jazarpen hori amaitzen laguntzeko.",txiki
"Sexu jazarpena sexu ekintzak izatearren pertsona bati mendekotasun egoera batean (lantokian ugazaba baten aldetik, ikastetxean irakasle baten aldetik, ...) egiten zaion xantaia da, pribilegioak eskuratzeko proposamenak luzatuz edo zigorrekin mehatxatuz.",wiki
"Langile-sindikatuak enpresa bateko langileak beren borondatez batzen dituzten antolakundeak dira, langileen lan eta ordainketa baldintzak hobetzeko helburua dutenak. Sindikatuek beren kideen bozeramaile gisa jarduten dute (baina langile guztien ordezkaria dela suposatzen da) enpresaren zuzendaritzarekin dituzten harremanetan. 
Sindikatu batek bere kideen interesak defendatzen ditu eta beraz, enpresaren langileez arduratzen da. Teorikoki, sindikatuak alderdi profesionaleko arazoez bakarrik arduratzen dira.",txiki
"Sindikatu bat kideen interesak babesten dituen elkarte mota bat da; bereziki, beren lanbide-, ekonomia- eta gizarte-interes komunen alde egiteko, langileek osatzen duten elkartea da.",wiki
"Telefonoa urrutitik komunikatzeko gailu oso ohikoa da. Telefono batekin, pertsona batek ia berehala hitz egin dezake munduaren beste aldeko norbaitekin. Telefono gehienak kableen bidez daude konektatuta. Beste batzuk, telefono mugikorrak adibidez, airetik bidaiatzen duten irrati-uhin ikusezinen bidez daude konektatuta.",txiki
"Telefonoa urrutitik seinale elektrikoen bidez seinale akustikoak transmititzeko diseinatutako telekomunikazio-gailu bat da. Antonio Meuccik asmatu zuen, teletrofono izenaz, 1854an lehen prototipo bat eraiki zuenean, zailtasun ekonomikoengatik patentea formalizatu ez zuen arren: asmakizun haren deskribapen labur bat soilik aurkeztu zuen Estatu Batuetako 1871ko Patente Bulegoan. Bi data horien artean, 1861ean, Johann Philipp Reisek beste prototipo bat garatu zuen, bereiz; beraz, Meucciren eskaera berandu iritsi zen.
Urte batzuk geroago, 1876an, Alexander Graham Bell patentatzen lehena izan zen, eta urte askotan zehar, Elisha Grayrekin batera, telefonoaren asmatzailetzat hartu ziren.
2002ko ekainaren 11n, Ameriketako Estatu Batuetako Kongresuak 269 ebazpena onartu zuen: horren arabera, benetako asmatzailea Antonio Meucci izan zela aitortzen da.",wiki
"Telegrafo elektrikoa urrutitik komunikatzeko tresna bat da, XIX. mendean asmatutakoa. Argindarra erabiltzen du mezu kodetuak kableen bidez bidaltzeko. Asmatu zenean, telegrafoa zen urrutitik komunikatzeko modurik azkarrena.",txiki
"Telegrafo elektrikoa zeinu elektrikoak erabiltzen duen telegrafoa da. Urruti dagoen jendearekin komunikatzeko lehen gailu elektrikoa izan zen. Asmakuntza honen patentea Samuel Morseri eman zaion arren, Gauss eta Weber, 1822. urtean, jada, eurek asmatutako telegrafo baten bidez komunikatzen ziren, Morsek, berea sortu baino hamaika urte lehenago. Honen bidez, telegramak igortzen ziren.",wiki
"Transgenero hitza ematen zaie jaiotzeko sexuarekin bat ez datorren genero-identitatea edo genero-adierazpena duten pertsonei.
Genero terminoak pertsona bat gizon edo emakumea den adierazten du. Haurra jaiotzen denean, mutil edo neskatzat hartzen dugu haren organo sexualetan oinarrituta. Genero-identitateak, aldiz, pertsona bakoitzak bere burua zertzat hartzen duen adierazten du, hau da, mutil ala neskatzat.
Sarritan, pertsonek jaio ziren genero-identitate bera dute. Pertsona transgeneroak, berriz, ez dira jaiotzako generoarekin identifikatzen. Neska jaio zen pertsona batek mutila dela sentitu dezake, eta antzera gertatzen da mutil jaio den pertsona batek neska dela sentitzen duenean. Era berean, gerta daiteke pertsona transgenero bat ez sentitzea ez mutil ez neska.
Pertsona transgenero batzuek itxura edo ezaugarri fisikoak aldatu nahi izaten dituzte, sentitzen duten generoarekin bat etortzeko. Batzuek arropa edo ilea bakarrik aldatzen dute beren generoa adierazi edota erakusteko. Beste batzuek, berriz, gorputzean aldaketak egin nahi izaten dituzte beren genero-identitatearekin bat etortzeko; horretarako, ebakuntza kirurgikoak egin edota medikamentuak erabiltzen dituzte.
Pertsona transgeneroek arazoak izaten dituzte bizi diren gizartearekin. Sarritan, familiek, lagunek eta beste pertsonek ez dute ulertzen haien genero-identitatea. Arazoak izaten dituzte eskolan, lanean eta beste hainbat tokitan ere, pertsona askok erakusten dizkieten kontrako aurreiritzi eta jokabideengatik. Pertsona transgenero askok oso gaizki pasatzen dute horregatik.

Deutsch

Français",txiki
"Transgenero hitzak jaiotzerakoan esleitutako generoarekin bat ez datorren genero nortasuna duten pertsonak izendatzen ditu.​
Hitza, orokorrean, genero-nortasun egoerari lotzen zaio (nork bere burua gizonezkotzat jotzea, emakumezkotzat, bi generokotzat, batekotzat ere ez, eta abar), nortasun hori jaiotzan esleitutako generoarekin bat ez datorrenean (besteok kromosomen edo genitalen arabera emakumezko edo gizonezkotzat identifikatzen duten generoa). Genero binariotik (emakume ala gizon) urruntzen diren norbanako, portaera edo talde anitzei ere egokitzen zaie.​
Transgenero hitzaren kontrako gisa erabili ohi da zisgenero hitza, hots, jaiotzan esleitu zaion generoarekin bat datorren nortasuna duena.​",wiki
"Txondorra ikatza lortzeko egiten zuten egur-meta da. Izan ere, garai batean, ikatza oso baliabide garrantzitsua zen, sua egiteko.Ikazkinek egiten zuten txondorra. Horretarako, egurra biltzen zuten basoan (pagoaren, haritzaren edo gaztainondoaren egurra, adibidez), eta, gainean adaxkak, garoa eta lurra jarrita, barruan sua pizten zuten, egurra ikatz bihurtzeko. Suak hogei egun inguru ematen zituen piztuta.
Gaur egun, noizbehinka egiten dute txondorrik Euskal Herriko hainbat lekutan, lehenagoko lanbidea nolakoa zen erakusteko.",txiki
"Txondorra, egur ikatza egiteko xedeaz, ikazkinek eraikitzen zuten egur meta da. 
Gaur egun ere, noizbehinka egiten dira txondorrak, antzinako lanbideen erakustaldi gisa. Egurra, oro har, pago, haritz, gaztainondo edo ezpelarena izaten da, eta plazan bilduriko egurraren gainean lurra eta bestelako gaiak —orbela, ira edo adaxkak, kasu— ezartzen dira hura estaltzeko. Txondor bakoitzean 50.000 kilo egur inguru pilatzen dituzte guztira. Su eman eta egun batzuen buruan egurra ura galdu eta ikatz bihurtua izaten da, erre-egosi prozesua egin eta gero.",wiki
"Udala (Iparraldeko euskaraz, Herriko Etxea) halako hiri edo Udalerri bat gobernatzen duen erakundea da, hiriak behar bezala funtzionatzeko behar dituen zerbitzu publikoak antolatzen dituena.
Erakunde horren barruan «udalbatza» izeneko organo edo atal bat dago. Udalbatzaren ardura udalaren lana zuzentzea eta kontrolatzea da. Herritarrek udal hauteskundeetan aukeratzen dituzte udalbatza osatzen duten pertsonak. Honako hauek dira:
Alkatea: udala edo udal gobernua zuzentzen duen pertsona eta hiriko agintari gorena da.
Zinegotziak: herritarrek hauteskundeetan aukeratutako pertsonak hauek alkatearekin batera osatzen dute udalbatzarra, udalerriko gaiak eztabaidatu eta erabakitzeko. Horietako batzuk, gainera, udal gobernua osatzen dutenak hain zuzen ere, udalak eskaintzen dituen zerbitzu publikoez arduratzen dira.
Alkatea eta zinegotziak maiz biltzen dira «osoko bilkura» izena duten bileretan. Bilera horietan, hiriarekin zerikusia duten gaiei buruz eztabaidatu eta erabakiak hartzen dituzte. Gainera, hiria eta udal zerbitzuak behar bezala funtzionatzeko arauak ezartzen dituzte. Udalbatzak erabaki beharreko beste gai oso garrantzitsu bat aurrekontua da; hau da, udalak bere lana egin eta udalerriak funtzionatzeko behar duen dirua. Horretarako, udal zergen inguruko erabakiak hartzen dituzte. Udal zergak hiri bateko biztanleek udal horren funtzionamendua laguntzeko eta udal zerbitzuak edukitzeko ordaintzen duten dirua dira.
Gainera, udalak langileak izan ohi ditu; hau da, udaletxean lan egiteko eta udal zerbitzuak eskaintzeko kontratatzen diren pertsonak.
Udal zerbitzuak udalak herritarren beharrak asetzeko antolatzen dituen zerbitzu publikoak dira; aipagarrienak hauek dira:

Garraio publikoa: autobusa, tranbia edo metroa.
Ura eta argia: zehazki gure etxeetara iristen den ura eta kaletako argia.
Segurtasuna eta trafikoa: udaltzaingoa eta suhiltzaileak.
Garbiketa: zabor bilketa, kale garbiketa, lorezaintza.
Kaleen, plazen, lorategien eta abarren konponketa.
Kultura: erakusketa aretoak eta museoak, antzokiak, liburutegiak, kongresu-jauregiak eta abar.
Kirolak: futbol edo saskibaloi zelaiak, kiroldegiak, pilotalekuak, igerilekuak eta abar.
Gizarte-zentroak: ludotekak, adinekoentzako zentroak, gizarte laguntza eta abar.",txiki
"Udala estatuaren administrazio maila beherena da, udalerri bat administratzen duten pertsonen multzoa, alkateak eta zinegotziek osatua. Udalak oso txikiak direnean, biltzar bidezko funtzionamendua dute, kontzeju ireki izenekoa. Bere egoitzak udaletxe du izena.
Askotan, administrazio maila beherena da baina udal handien kasuan, badaude beheko banaketa administratiboak: auzoak, barrutiak, alkate-auzoak, eta abar.",wiki
"Ugalkortasun kontzeptua, demografian erabiltzen denean, gizatalde batek umeak izateko duen gaitasunaz mintzatzeko erabiltzen da. Normalean, Ugalkortasun-tasa erabiltzen da ugalkortasuna neurtzeko, hau da, lurralde jakin bateko emakumeek zenbat ume edukitzen dituzten, batez beste, ugalkor diren bitartean.
Ugalkortasunak eragin handia dauka gizataldeen hazkundean eta garapenean. Ugalkortasun-tasa altua baldin bada, ume gehiago jaio delako da, eta, hortaz, jende gehiago egongo da gizataldean. Alderantziz, ugalkortasun-tasa baxua denean, segur aski jende gutxiago egongo da gizataldean.
Hainbat arrazoik baldintzatzen dute ugalkortasun-tasa, direla biologikoek, direla sozialek. Hauek dira ugalkortasunean eragina duten arrazoi biologikoetako batzuk: emakumeen adina, ugalketa-osasuna eta genetika bera ere. Horren adibide, emakume edadetuetan baxuagoa izan ohi da ugalkortasun-tasa, obuluak kalitate baxuagokoak izaten direlako eta, oro har, ez direlako horren ugalkorrak. Baina emakume batzuek, ordea, ugalkortasun-tasa altuagoa dute, genetika- eta osasun-kontuengatik.
Esan bezala, arrazoi biologikoez gain, arrazoi sozial eta kulturalek ere baldintzatzen dute ugalkortasuna. Arrazoi horien artean, honakoak daude: biztanleek behar bezalako osasun-arreta, hezkuntza eta baliabide ekonomikoak dituzten ala ez, eta baita familiaren eta ugalkortasunaren gaineko zein uste eta usadio dituzten ere. Esaterako, kultura batzuetan, emakumeei zailagoa gertatzen zaie hezkuntza jasotzea eta baliabide ekonomikoak eskuratzea, eta horregatik zailagoa dute beren ugalkortasunaren jabe izatea, alegia, umeak izan nahi dituzten kontrolatzea. Kulturaren arabera ere, presio sozial eta kultural handia dago umeak adin jakin batean edo bizi-garai batean edukitzeko, eta horrek, noski, eragina du ugalkortasun-tasan.
Kontuan hartu behar da ugalkortasun-tasak eragin ezberdina izan dezakeela eskualde batean edo bestean. Esaterako, biztanleriaren gehiengoa zaharra den herrialdeetan ugalkortasun-tasa baxua bada, arazoak egon litezke langile gutxiegi edukitzeagatik eta pertsona zaharrei pentsio-laguntzak emateko nahikoa diru ez edukitzeagatik. Biztanleria hazten ari den herrialdeetan, ordea, ugalkortasun-tasa altua bada bestelako arazoak agertu daitezke, batez ere, baliabide natural gutxiegi eta oinarrizko zerbitzu gutxiegi izateagatik.
Demografian, ugalkortasuna beste kontzeptu batzuekin alderatuta aztertzen da, esaterako heriotza- eta migrazio-tasarekin. Hainbat tasa elkarrekin aztertuta, ikertzaileek errazago ulertu dezakete nola hazten eta aldatzen den biztanleria eta horrek zelako eragina duen gizartean.",txiki
"Ugalkortasuna gizakiek, beste animaliek eta landareek ugaltzeko duten ahalmena da, ugalketarako potentziala, ale edo banako bakoitzeko nahiz populazio baterako. Gizakien kasuan, faktore soziologikoen eta osasun-egoeraren araberakoa da.",wiki
"Uholdeak ibaiek gainezka egiten dutenean eta ondoko lurrak urez beteta geratzen direnean gertatzen dira, normalean eurite handiaren ondorioz. Sarritan, udaberrian gertatzen dira, mendietako elurra urtu eta gero; baina baita eurite handiak gertatzen direnean ere, edozein sasoitan. Itsasoak ere eragin ditzake uholdeak, batez ere itsasgoran haize handia dagoenean. 
Uholdeak berez ez dira zerbait txarra izaten; fenomeno naturalak izaten dira, baina batzuetan kalteak eta baita hondamendiak ere eragiten ditu, eraikinetan adibidez, eta gerta daiteke ur-lasterrak pertsonak eramatea eta haietako batzuk itota hiltzea ere. Baina onak eta onuragarriak ere izan daitezke; adibidez, Egipton, Nilo ibaiak eragindako uholdeak oso onura handia ekartzen zuten, ibaiak utzitako lohiak eta hezetasuna oso onak zirelako nekazaritzarako.
Uholdeak beti izan dira Lurreko bizitzaren parte. Kultura askotan dago kondaira bat uholde handi bati buruz. Antzinatik jendeak ibaien ondoan eraiki ditu herriak eta hiriak, ura edateko eta nekazaritzarako erabiltzen dutelako. Beraz, ibaien uholdeek pertsona askori eragiten diete. Leku batzuetan presak edo dikeak eraiki dira lurrak ibaietako uholdeetatik babesteko.",txiki
"Uholdea lur eremuak urez estaltzea da, ohiko lekuetatik gainezka egiten duenean, adibidez, euri jasen ondorioz ibaiek gainezka egitean edo tsunamiengatik itsas maila igotzean. Beste hainbat arrazoi ere daude, hala nola elur urtzea, urtegi baten haustura, maila freatikoaren igoera edo urakanak eragindako itsas mailaren igoera. Ez da nahastu behar ur-goraldi edo uraldiarekin: hor, ur kopurua erruz handitzen bada ere, ez du ibilgutik gainezka egiten.
Ibai-uholdeak aldizkako prozesu naturalak dira eta ibai-ordokien sortzaile nagusiak: horrek ibai-ertzeko lur emankorrek nekazaritza garatzea ahalbidetu du.Nilo ibaiaren harana eta Mesopotamia horien adibide garbiak dira.
Uholdea arrisku natural nagusietako bat da eta kalte gehien sortzen duen hondamen naturala. 1996-2005 aldian, hondamendi naturalen % 80 meteorologikoak edo hidrologikoak izan ziren. 1973 eta 1997 artean, uholdeek urtean batez beste 66 milioi pertsonari eragin zieten eta egoerak okerrera egin du kostaldeko herri askotan: 136 metropoli nagusietan egindako ikerketa batean itsas mailaren goratzeak eragin lezaken kostua kalkulatzeko, uholdeek 1.000 milioi inguru kostua eragingo lukete urtero 2010etik 2050era, hiri horientzat bakarrik. Euskal Herrian, klima-aldaketaren ondorioz euri-jasak % 10 ugarituko direla aurreikusten da eta uholdeak maizago gertatuko direla. Azkenaldian eginiko kanalizazioek eta lurren artifizializazioak arriskua areagotu dute.",wiki
"UNESCO Nazio Batuen organismo bat da. Hezkuntza, zientzia eta kultura bultzatu edo sustatzea du helburu. UNESCO hitza, berez, ingelesezko laburdura bat da eta euskaraz ""Hezkuntza, Zientzia eta Kulturarako Nazio Batuen Antolakundea"" esan nahi du.
Antolakunde hau 1945ean sortu zen, Bigarren Mundu Gerra amaitu eta gutxira, Nazio Batuen erakundeak gerrak ekiditen edo eragozten laguntzeko. Herrialde gehienetako ordezkariek uste zuten, mundu osoan bakea lortzeko, ezinbestekoa zela pobreziaren aurka lan egitea. Honez gain, zientziaren, hezkuntzaren eta kulturaren garapenaren bitartez garapen iraunkorra sustatu nahi zuten.",txiki
"Hezkuntza, Zientzia eta Kulturarako Nazio Batuen Erakundea edo UNESCO (ingelesez: United Nations Educational, Scientific and Cultural Organization) hezkuntza, zientzia eta kulturarako Nazio Batuen erakundea da.
1945eko azaroaren 16an sortu zuten Londresen. Munduko herrialde behartsuetan ikastetxeak egiten laguntzen du, baita liburuak argitaratu eta literatura eta hizkuntza gutxituak sustatu ere. Egungo presidentea Audrey Azoulay frantziarra da.
UNESCOren helburua bakea eta segurtasuna da lortzea hezkuntza, zientzia eta kulturaren bidez. Esan bezala, erakundeak herrien garapena lortu nahi du baliabide natural eta kulturaren bidez. Munduko herriak modernizatu eta aurreratzea haren xedea da, baina kulturaren aniztasuna eta nortasuna galdu gabe. Erakundeak lan handia egiten du herriak alfabetatzen: hartarako, eskolak eraikitzen ditu, baita irakasleak trebatu ere.
UNESCOren helburu nagusiak, laburbilduta, hauek dira:

Denentzat, kalitateko hezkuntza lortzea eta etengabeko ikasketa.
Zientzia bultzatzea, garapen iraunkorra lortzeko.
Gizarte- eta etika- erronka berriei aurre egitea.
Kultura askotarikoa, bakea eta elkarrizketa sustatzea.
Komunikazioa eta informazioa erabiltzea, herri-jakintza eraikitzeko.Lan handiena Afrikan egiten du.",wiki
"Urbanizazioa hirien kopurua, tamaina eta biztanleria handitzeko prozesu historikoa da. Prozesu horretan, biztanleak eta jarduera ekonomikoak hirietan kontzentratzen dira, eta, horren ondorioz, hirien kopuru eta tamaina ere handitu egiten dira.",txiki
"Urbanizazio edo hiritze-prozesua mundu osoan gertatzen ari den hirien hazkundea da.
Biztanleak arian-arian hiriguneetan eta hirietan bizitzen jartzeko prozesuari esaten zaio urbanizazioa. Gizakiaren historiak azken 200 urteetan ezagutu duen eta egun bizi duen prozesu garrantzitsuenetakoa da.
Prozesuak ez du geldialdirik izan; gainera, are garrantzitsuagoa da egun, mundu osora hedatu delako. Urbanizazioa dagoeneko ez da herrialde garatuenen kontua, zuzeneko eragina baitu mundu osoan.
Horrenbestez, gure bizitzaren esparru guztietan du eragina urbanizazioaren fenomenoak, eta esparru guztiak ukitzen ditu: ekonomia, kultura eta ingurumena, baliabide naturalak hirietan oker erabiltzen direnez, ingurumena hondatzeko arriskua gero eta handiagoa baita.",wiki
"Ustelkeria kargudun edo enplegaturen batek eduki dezakeen jokamolde txar bat da, eta, zehazkiago esanda, bere karguaz edo arduraz baliatzea zilegi ez den moduan aberasteko edo, diru truke edo bestelako abantaila baten truke, norbaiten mesedetan aritzeko. Ohiko adibide bat izaten da politikari batek norbaiti egindako mesede baten truke dirua jasotzea; edo enpresa pribatu batek dirua ordaintzea politikari bati enpresaren aldeko neurriren bat hartzeko bere aginpideaz baliatuz.
Baina ustelkeria ez da gertatzen politikan bakarrik; adibidez, ondasun publikoren bat lapurtzen duen funtzionarioak egiten duena ere ustelkeria da; edo norbaitek bere postuaz baliatzea senitarteko edo lagun bati edo beste pertsonaren bati erraztasunak emateko, lanpostu bat betetzerakoan.  
Beraz, ustelkerian beti dago zerbait erabakitzeko botere edo ahalmena duena; eta ustelkeria gertatzen da pertsona hori ahalmen horretaz aprobetxatzen denean zilegizkoa ez den helburu baterako. Horregatik, gehienbat, politikagintzan, Administrazioan edo enpresen munduen gertatzen dira ustelkeria-kasuak.
Ustelkeria delitua izaten da eta Legeak zigortu egiten du; baina askotan oso zaila izaten da delitua probatzea eta salaketa asko bertan behera geratzen dira, inor zigortu gabe.

Deutsch

Français",txiki
"Ustelkeria agintea, erabakitzeko ahalmena nahiz bestelako eskumenak dituen pertsona batek burutzen duen jardueraren desitxurapena da, pertsona horren jakinaren gainean, jardueraren arau legal nahiz moralak hautsiz eta etekin ekonomikoa, politikoa edo pertsonala eskuratuz. Adibide garbi bat, egindako mesede baten trukean beste baten eskutik dirua jasotzen duen politikaria da. Ustelkerian bi alderdi izaten dira: ustela edo bere eskumenen erabilera okerra egin duen pertsona eta usteltzailea edo mesedea jasotzen duen pertsona edo erakundea. Batzuetan, ordea, ustela bakarrik jarduten da, ondasun publikoak lapurtu egiten dituen funtzionarioaren kasuan, esaterako. 
Transparency International GKEak ustelkeria tasak neurtzen ditu eta, haren 2023ko txostenean adierazi denez, ustelkeriak gora egin du munduan, oro har. Espainiak eta haren administrazioak ustelkeria tasa handiak agertu dituzte, eta horiek okertu egin dira 2023an. Munduko estatuen ustelkeria rankinean, Espainiak 100etik 60ko puntuazioa eta 35. postua du Transparency International erakundearen arabera, non 1. postuak ia ustelkeriarik ez egotea esan nahi baitu. Kokatzen da Letonia eta Qatarren aitzinetik eta Botswana, Cabo Verde eta Saint Vincent eta Grenadinen gibeletik. Frantziak eta haren administrazioak, berriz, 72 puntu eskuratu dituzte 100etik, eta 21.a da munduko rankingean. Danimarka, Finlandia eta Zeelanda Berria dira lehenak rankingean, ustelkeria tasa txikienaz munduan, txosten beraren arabera (2023).",wiki
"Xenofobia atzerritarrak gorrotatzen edo haien aurka dauden pertsonen jarrera da. Pertsona xenofoboek gorroto edo ezinikusia diete jatorri etniko edo geografiko edo nazionalitate ezberdina daukaten pertsonei edo atzerritartzat hartzen diren pertsonei.
Xenofobia hitza grezieratik dator, xeno (“arrotz” edo “atzerritar”) eta fobia (“beldurra”) hitzetatik.
Jarrera xenofoboak aurreiritzietan (norbait ezagutu ere egin gabe berari buruz izaten diren iritzi edo usteetan) oinarrituta daude eta arrazakeriarekin oso lotuta daude. Arrazakeriak pertsonen arteko ezberdintasun fisikoei ematen die garrantzia; horregatik, pertsona bat arrazista izan daiteke bere herrialde bereko pertsonekin. Xenofobiaren kasuan, etsaitasuna edo diskriminazioa edozein pertsonarekin gertatu daiteke, haren ezaugarri fisikoak edo itxura edonolakoak izanik ere.
Jarrera xenofoboak hainbat diskurtso politikotan ere azaltzen dira. Kasu batzuetan, ordezkari eta alderdi politikoek atzerritarrak eta etorkinak erabiltzen dituzte aitzakia moduan, beren herrialdeak dituen arazoen errudunak direla leporatzeko.",txiki
"Xenofobia atzerritarrei, beste talde etnikoei edota kultura arrotzeko pertsonei mesfidantza, gorrotoa, arbuioa eta fobia eragiten duen aurreiritzi bat da. XX. mendearen amaiera aldera oldarkor agertu da, talde etnikoak elkarrekin bizi diren hainbat gizarte eta tokitan. Arrazismoa bezala, xenofobia norberarena ez den kultura ororen arbuioan eta baztertzean oinarritutako ideologia bat da. Segregazio kulturala aldarrikatzen du eta atzerritarrak eta immigranteak asimilazio soziokulturalaren bidez onartzen ditu soilik.
Xenofobia aurreiritzi historiko, linguistiko, erlijioso, kultural eta nazionaletan oinarritzen da, talde etniko ezberdinen erabateko eta nahitaezko banantzea justifikatzeko, norberaren identitatea ez galtzeko. Aurreiritzi hauek botere ekonomiko eta politikoarekin nahastuz gero, gehiengoaren xenofobiak atzerritar immigranteak arbuiatu eta baztertzen ditu, errekurtso existentzialetarako aurkari bezala ikusten baititu.
XX. mendeko amaierako krisi sozioekonomikoek ekintza xenofoboak ugaritu dituzte hainbat herrialdetan, pintada, pankarta, foileto, diskurtso eta kanpainetatik, eraso indibidual edota kolektibo, apropos eragindako dute, lintxamendu, hilketa eta garbiketa etnikoetaraino izan daitezkeenak.",wiki
"Yetia edo Elurretako Gizon Izugarria elezaharretako izaki bat da, ustez Himalaian bizi dena, elurrez estalitako eremuetan. Nahiz eta izaki hori ikusteko hainbat saiakera egin, inork ez du lortu Yetia aurkitzea edo benetan existitzen dela frogatzea. Elurretan aurkitutako oinatz bitxiak, ustez Elurretako Gizon Izugarriak egindakoak, hartzen arrastoak dira berez.
Yetiaren ohiko deskribapenen arabera, ilaje zuria eta gorputz argal eta gihartsua du, tximino baten antzera. Big Foot amerikarra eta Yetiari buruz kondairek diotena egia balitz, espezie berekoak edo antzeko espezieetakoak izan litezke. Kondairek diotenaren arabera, Yetia 2-3 metroko altuerara irits daiteke, baina Big Footak gehiago neurtu ohi du. Yetiak 100 eta 200 kg bitarteko pisua duela ere esan ohi da. 
2010ean, ehiztari batzuek ilerik gabeko lau hankako izaki bitxi bat aurkitu zuten eta Yeti bat zela pentsatu zuten. Izaki hori, ordea, katu txiki bat zen, gaixotasun batengatik ilea galdu zuena.

Deutsch

Français",txiki
"Yetia edo Elurretako Gizon Izugarria —zenbaitetan, ingelesezko abominable adjektiboari okerreko itzulpenaz, Elurretako Gizon Nardagarria izenaz aipatua— (nepaleraz: हिममानव, «mendiko gizona») Tibet eta Nepalgo mitologiako izakia da. Tximino handitzat hartzen da, bi metro luze omen baita eta gorila baten itxura baitu, eta oin oso handiak omen ditu. Gorputza ilez estalia du, aurpegia izan ezik.
Tibetar batzuek adierazi dute yetiak eraso egin diela. Tibetarrak ez diren hainbat alpinistak ere ikusi dutela diote, adibidez, Iñurrategi anaiek (Felix Iñurrategi eta Alberto Iñurrategi), eta gainera argazki bat atera omen zitzaion, baina flasha jarri gabe egin zenez, ez da ia-ia ezer ikusten. Ile apur batzuk ere aurkitu ziren, baina geroago egiaztatu zen ugaztun herbiboro batzuenak zirela.
Everesten mazelan monasterio budista batean oraindik kontserbatzen da yeti baten burutzat jotzen dutena, nahiz eta frogatu den ahuntz baten burua dela. Buruaren alboan eskaintzak uzten dituzte.
Ez dago egiazko dela frogatzerik.",wiki
"Zerga biztanle, familia edo enpresa bakoitzak Administrazioari zerbitzu publikoen gastuei aurre egiteko ordaindu behar dion dirua da. Diru hori udalera, aldundietara eta baita estatura ere joaten da. Diru hori ospitaleak, eskolak, igerileku estaliak eta bestelako eraikinak egiteko behar dute erakunde horiek, eta baita Administrazioko zerbitzu publikoetan lan egiten duten langileei ordaintzeko ere; adibidez, irakasle, mediku, erizain, polizia, suhiltzaile eta abarrei ordaintzeko. Beraz, funtsean biztanle guztiei mesede egiten dieten gastuetarako erabiltzen da zergetatik ateratzen den dirua; eta erakundeek zerbitzu publikoen gastuak ordaintzeko duten diru gehiena zergetatik dator.
Ordaintzen ditugun zergen truke, berez, ezin dugu zuzenean ezer eskatu; baina zerbitzu publikoak denok erabiltzen ditugu: eskolak, ospitaleak, errepideak, igerileku publikoak, zahar etxeak eta beste gauza asko. Horiek ez ditugu beti-beti erabiltzen, baina berdin-berdin ordaindu behar ditugu denon artean; beti egongo da jendea zerbitzu horiek noiz edo noiz erabili beharko dituena.
Bestalde, mundu guztiak ez du zerga kopuru berbera ordaintzen. Herrialde guztietan, legeetan zehazten da nork ordaindu behar duen zenbat zergetan. Zergen bidez zenbat ordaindu behar den kalkulatzeko, bakoitzak irabazten duen dirua hartzen da kontuan: diru asko irabazten baduzu, soldata txikia duen norbaitek baino zerga gehiago ordaindu beharko dituzu. Diru gutxi irabazten duen enpresa batek zerga gutxiago ordaindu behar ditu diru asko irabazten duen enpresak baino. Beraz, arau pila daude esaten dutenak nork zenbat ordaindu behar duen zergatan. Berez, urtero, helduek beren errenta aitorpena betetzen dute, ordaindu behar duten diru kopurua kalkulatu ahal izateko.
Zerga bereziak ere badaude. Ordaindu egiten dira, adibidez, auto bat edo beste edozein produktu erosten dugunean. Zerbait erosten dugun bakoitzean, prezioaren zati bat zergak dira; BEZa deitzen den zerga da.
Zergak antzinatik egon dira. Aspaldiko garaietan, adibidez, zerga edo bidesari bat ordaindu behar izaten zen halako zubi batzuk zeharkatu ahal izateko. Bestalde, nekazariek beren uztaren zati bat eman behar izaten zieten lurraren jabeei, askotan lurrak ez zirelako nekazarienak izaten, agintarienak, Elizarenak bat edo, baita ere, monasterio batenak baizik. Denborarekin, zerga hori uztarekin ordaindu beharrean, zergak diruarekin ordaintzen hasi ziren.

Français",txiki
"Zergak zergadunari egokitzen zaizkion tributu eta zamak dira, herritarrek nahitaez ordaindu beharko dituzten zenbatekoak, gastu publikoei erantzuteko. Zuzenekoak edo zeharkakoak izaten dira.
Zuzeneko zergak aurretik zerrenda arauemaileetan izendatuak izan direnek ordaintzen dituzte, ondasunezko edo errentazko eskuarteak dituztelako eta prezioetan bertan jasanarazteko egokierarik ez delako. Horrelakoak dira ondarekoak, errentakoak, oinordetzakoak, eta abar. Zeharkako zergak, berriz, zergapekoa identifikatu beharrik gabe ordaintzen dira, produktu bat erostean edo zerbitzu bat ordaintzean, besterik gabe Balio Erantsiaren gaineko Zerga edo BEZa, muga zergak... eta gero kontsumitzaileei jasanarazten zaizkie. Hartara, merkatariek eta fabrikatzaileek, de facto, estatuaren konturako zerga kobratzaile moduan jarduten dute.
Era askotako zergak daude: elkarteen gaineko zerga, enpresen mozkinak zamatzen dituena; oinordetzen eta dohaintzen gaineko zerga, heriotzagatiko edo jaraunspenezko oinordetzagatiko dohaintzak eta bizien arteko dohaintzak zamatzen dituena; ondarearen gaineko zerga, pertsona fisiko baten ondasunen multzoa zamatzen duena landa lurreko eta hiri lurreko sailak, balio higikorrak eta abar. Ezagunena eta nozituena Pertsona Fisikoen Errentaren gaineko Zerga da (PFEZ) langile guztiei lansaritik kentzen dietelako. Beraz, lansaripekoen errentak zergapetzen ditu. Historikoki, XVI. mendean, itsas zergak otura izendapenaz aipatzen dira Gipuzkoan.",wiki
"Zonbia asmatutako izaki bat da, zenbait sineskeriaren arabera, hildakoen artetik berpiztutako giza gorpu bat bezala deskribatu ohi dena. Zonbien gorputzak ustelduta egoten dira. Normalean ez dute hitz egiten eta poliki eta baldar ibiltzen dira, oinak arrastaka eramanez. Etengabe mugitzen dira eta jendeari eraso egin edo beldurra ematen diete. 
Izaki beldurgarriak dirudite, baina beste elezaharretako izakien modura, ez dira benetan existitzen. Dibertitzeko asmoz, jende asko mozorrotzen da zonbiz Halloweenen edo beste egun batzuetan.",txiki
"Zonbiak vudu-kulturan agertzen diren izaki batzuk dira, azti batek hildako bat magiaren bitartez berpiztean sortutakoak. Izaki hauek aztien esklaboak izango lirateke. Gaur egun, zonbi deitzen zaie hil ostean berpiztutako izaki guztiei.
Literaturan, bideo-jokoetan eta zineman asko aurki dezakegu zonbien presentzia.",wiki
"Zuzeneko demokrazian herritarrek hartzen dituzte erabaki politikoak, horretarako deitutako hauteskunde edo bozketetan.
Sistema demokratikoetan, herritarrak dira botere politikoa dutenak eta bi modutara erabil dezakete botere hori: zuzenean edo ordezkarien bitartez. Herritarrek botere politiko hori zuzenean erabiltzen dutenean, zuzeneko demokraziari buruz ari gara hizketan; aldiz, hauteskunde libreetan aukeratutako ordezkarien bitartez erabiltzen badute, ordezkaritzako demokrazia deitzen zaio. Azken honetan, erabaki politikoak ez dituzte herritarrek zuzenean hartzen, haiek aukeratutako ordezkariek (politikariek) baizik.
Herritarrek hiru mekanismo nagusi dituzte zuzeneko demokrazia erabiltzeko: plebiszituak, erreferendumak eta asanblada edo herritarren batzarrak. Mekanismo horietako batzuen bitartez, jendeak ordezkari politikoak aukeratzen ditu eta gizarte-bizitza arautzen duten legeak onartzen edo indargabetzen ditu.

Horretaz gain, zuzeneko demokrazia honako lau funtsezko zutabe edo gako hauetan oinarrituta dago:",txiki
"Zuzeneko demokrazia herritarrek berek, bitarteko ordezkaririk gabe, erabaki politikoak hartzen dituzten erregimen politikoa da. Erreferendumak, batzarrak eta herri galdeketak haren tresnetako batzuk dira. Atenasko demokrazia (K.a. VI. mendean) lehen demokrazia zuzena izan zen. Anarkismotik eta ezkerreko zenbait sektoretatik aldezten den demokrazia modua da.",wiki
"1929ko kraka (""Astearte Beltza"" ere deitua) oso gertaera historiko garrantzitsua izan zen, Depresio Handiaren hasiera izan zelako. Depresio Handia azken mendeetako krisi ekonomiko larrienetakoa izan zen. Gertaera hau ongi ulertzeko, beharrezkoa da garai hartako egoera ekonomiko eta soziala ezagutzea.",txiki
"1929ko kraka Ameriketako Estatu Batuetako (AEB) burtsaren historian balore-merkatuak izandako beherakadarik katastrofikoena izan zen; haren ondorioek izan zuten irismen globalak eta iraupen luzeak Depresio Handia deritzon krisialdia ekarri zuten.Kraxa ez zen egun bateko gertaera izan, horregatik, New Yorkeko Burtsa (New York Stock Exchange) kolapsatu zenean honako hiru erreferentzia egun hauek erabili ohi dira akzioen gainbehera deskribatzeko: Ostegun Beltza, Astelehen Beltza eta Astearte Beltza. Hasierako beherakada Ostegun Beltzean gertatu zen (1929ko urriaren 24a), baina Astelehen Beltzean eta Astearte Beltzean (1929ko urriaren 28a eta 29a) eman zen narridura katastrofikoak merkatuarekiko izua hedatu zuen, eta Amerikako Estatu Batuentzat aurrekaririk gabeko eta epe luzerako ondorioak ekarri zituen.
Herrialde industrializatu askoren gainbehera ekonomikoa ematen ari zenean, Ameriketako Estatu Batuetan kraxak Depresio Handia eragin zuen, eta aurrerantzean mugarri izango ziren finantza-erreformen eta merkatuen erregulazio berrien ezarketa ekarri zuen.
Merkatu-joera baikorrek eta ikaragarrizko finantza-irabaziek sortutako euforiak Ostegun Beltzean zapuztu ziren, New Yorkeko Burtsan, akzioen balioak beha jo zutenean. Ostegun Beltzean akzioen balioak behera egin bazuten ere, etengabeko beherakada izan zuten hilabete osoan zehar. Hiru eguneko epean, 100.000 langile estatubatuarrek lana galdu zuten.
Ostegun Beltzaren aurreko egunetan merkatua oso ezegonkorra zegoen, salmenta eskergak eta negoziazio-bolumen handiak prezioen igoeren eta errekuperazio zantzuekin tartekatzen baitziren.
Kraxaren ondoren, Dow Jones Industria Batezbesteko (DJIA) indizea ez zen 1930 urtera arte errekuperatu, baina errekuperazio hori eta gero, berriz ere egundoko atzerakada etorri zen. 1932ko uztailaren 8an jasan zuen DJIA indizeak 1800 urtetik orduantxe arteko mailarik baxuena. Eta 1929 urtea baino lehenagoko balioak ez zituen 1954 urtera arte berreskuratu.",wiki
"Abolizionismoa lege edo ohitura bat (esklabotza edo heriotza-zigorra bereziki) baliogabetzea eskatzen duen jarrera edo pentsaera da. Hasiera batean, hitz hau esklabotzaren aurkako mugimendua izendatzeko erabiltzen zen gehienbat.
XVIII. mendearen amaiera aldera, esklabotzaren aurka zeudenek hura desagerrarazteko mugimendu bat hasi zuten. Mugimendu abolizionista deitu zitzaion horri. Mugimendu horren partaideak abolizionistak ziren.",txiki
"Abolizionismoa etika eta moralaren ikuspuntutik giza eskubideen aurka doazela iritzi duen lege, kontzeptu eta ohiturak deuseztea defendatzen duen dotrina eta mugimendua da. Izendapen hau hasiera batean eta nagusiki esklabotzaren aurka zegoen mugimendua izendatzeko erabilia izan zen. Ilustrazioaren garaian sortu eta XIX. mendean zehar hainbat herrialdeetan barna indartuz joan zen.
Erabateko harremana du liberalismoarekin (XVIII-XIX mendeak), nahiz eta aurreko mendeetan abolizionistak sortu ziren, hala nola Francisco José de Jaca eta Epifanio de Moirans erlijiosoak. Gaur egun ere, XXI. mendean, oraindik ere esklabotasun ukaezina dago zenbait herrialdetan, hala nola Brasilen. 2003. urtean, adibidez, Luiz Ignácio Lula da Silvak, orduko presidenteak, zerrenda bat argitaratu zuen, azken bi hamarkadetan esklaboak izateagatik zigortutako aberatsen izenekin. Urte horietan, 10.731 esklabo liberatu zituen gobernuak. Emakume beltz esklabizatuen erresistentzia-estrategiak ezagutzeko aukera ematen duen ebidentzia dago. Estrategia horiei esker, beren askatasuna demandatu ahal izan zuten kolonialismoaren garaian. Horretarako, botere kolonialaren diskurtsoari aurre egin behar izan zioten demanda judizialen bidez, ez zekitela, ezin zutela edo ez zutela horretarako beharrik pentsatzen zen garaian.",wiki
"Abraham Lincoln Ameriketako Estatu Batuetako (AEB) hamaseigarren lehendakaria izan zen, bai eta herrialde horrek XIX. mendean izandako lider onenetariko bat ere.
Presidente zela, Gerra Zibila lehertu zen AEBetan (Sezesio Gerra), Iparraldeko eta Hegoaldeko Estatuen artean. Hegoaldekoek esklabotza mantendu nahi zuten, eta Iparraldekoek kendu. Horregatik, hegoaldeko estatuek AEBetatik banatu nahi izan zuten. Lincoln gogor borrokatu zen Batasunaren alde eta esklabotzaren aurka.
Bigarrenez lehendakari hautatua izan eta handik gutxira, tiro bat eman eta hil egin zuten.",txiki
"Abraham Lincoln (Hodgenville, Kentucky, AEB, 1809ko otsailaren 12a - Washington, AEB, 1865eko apirilaren 15) politikaria eta abokatua izan zen, Ameriketako Estatu Batuetako hamaseigarren presidentea 1861-1865 artean, kargu hori eskuratu zuen lehenengo errepublikanoa. Ospetsua da Ameriketako Estatu Konfederatuak garaitu ostean nazioaren batasun federala berrezarri zuelako, baita AEBn esklabotza amaiarazi zuelako ere. John Wilkes Boothek erail zuen, antzerki bat ikusten ari zela. Carl Sandburg idazleak sakon aztertu zuen Lincolnen biografia.
Lincoln pobrezian jaio zen Kentuckyko enbor-etxola batean, eta Mendebalde Urrunean hazi zen, Indianan batez ere. Bere burua hezi, eta abokatu egin zen. Whig Alderdiko buru, Illinois Estatuko legegile eta AEBko kongresista bihurtu zen Illinoisko barrutian. 1849an, Springfielden (Illinois) abokatu arrakastatsu izatera itzuli zen. 1854an, Kansas-Nebraska Legeak haserretu zuen, zeinak lurraldeak esklabotzara ireki baitzituen, politikan berriro sartzea eraginez. Laster bihurtu zen Alderdi Errepublikano berriko buruzagi. 1858ko Senatuko kanpainako eztabaidetan, nazio osoko audientziara iritsi zen, Stephen A. Douglasen aurka. Lincoln presidente izateko aurkeztu zen 1860an, Estatu Batuetako iparraldea erabat konbentzitu zuen, garaipena lortuz. Esklabotzaren aldeko Hegoaldeko elementuek bere hautagaitza esklabotzaren mehatxutzat hartu zuten, eta Hegoaldeko estatuak naziotik banantzen hasi ziren. Garai horretan, Ameriketako Estatu Konfederatu sortu berriak Hegoaldeko base militar federalak hartzen hasi ziren. Lincolnek presidentetza hartu eta hilabete pasatxora, indar konfederatuek Fort Sumter eraso zuten, Hego Carolinako AEBko gotorlekua. Bonbardaketaren ostean, Lincolnek indarrak mobilizatu zituen matxinada zapaltzeko eta batasuna berrezartzeko.
Lincoln errepublikano moderatuak, alderdi demokratiko eta errepublikanoetako lagunekin eta aurkariekin alderdi gatazkatsu batean ibili behar izan zuen. Bere aliatuek, gerrako demokratek eta errepublikano erradikalek, Hegoaldeko Konfederatuen aurkako tratu gogorra eskatu zieten. Elkarren arteko etsaitasuna baliatuz, babes politikoa arretaz banatuz eta amerikar herriari dei eginez kudeatu zituen aldeak. Gerraren aurkako demokratek («Copperheads» izenekoek) Lincoln mespretxatzen zuten, eta konfederazioaren aldeko elementu erradikal batzuk haren hilketa planifikatzeraino ere iritsi ziren. Gettysburgeko bere hitzaldia Estatu Batuetako helburu nazionalaren adierazpen handienetako eta eragingarrienetako gisa hartu izan zen. Lincolnek gertutik gainbegiratu zituen gerra-ahaleginaren estrategia eta taktikak, jeneralen hautaketa barne, eta Hegoaldeko merkataritzaren itsas blokeoa ezarri zuen. Maryland eta beste leku batzuetan, habeas corpusa bertan behera utzi zuen, eta britainiarren esku-hartzea saihestu zuen Trent Afera desaktibatuz. 1863an, Emantzipazio Aldarrikapena eman zuen, eta matxinadan zeuden estatuetako esklaboak aske deklaratu zituen. Era berean, Armadari eta Itsas Armadari «pertsona horien askatasuna aitortu eta mantentzeko eta AEBko zerbitzu armatuan jasotzeko» agindu zuen. Lincolnek esklabotza legez kanpo uzteko presio egin zien mugako estatuei, eta AEBko Konstituzioaren Hamahirugarren Zuzenketa bultzatu zuen, zeinak esklabotza deuseztatu baitzuen, delitu baten zigor gisa izan ezik. 
Lincolnek hauteskunde berrien bere kanpaina arrakastatsua kudeatu zuen. Gerrak suntsitutako nazioa adiskidetzearen bidez sendatzea bilatu zuen. 1865eko apirilaren 14an, Appomattoxeko errenditze konfederatutik bost egun eskasera, Washingtongo Ford antzokian, bere emazte Maryrekin antzezlan bat ikusten ari zela, John Wilkes Booth konfederatuen aldekoak tiroz jo zuen. Lincoln martiri eta heroi nazional gisa gogoratzen da bere gerra garaiko buruzagitzagatik eta Batasuna zaintzeko eta esklabotza ezabatzeko egindako ahaleginengatik. Lincoln, sarri, Estatu Batuetako historiako presidenterik handien gisa aurkeztu ohi da, bai herri-inkestetan, bai akademikoetan.",wiki
"Afrika izena erromatarrek erabili zuten lehen aldiz, jatorrian Kartagoren inguruko lurraldeak izendatzeko; geroago, kontinente osoari hedatu zitzaion izena. Zientzialarien arabera, Afrika izan zen lehen gizakien sorlekua, duela 4 milioi urte inguru. Aurkitu diren fosil ugaritan oinarritu dira uste hori izateko. Gaur egun, Afrikako biztanle ugarik bizimodu desegokia dute, gerra, gaixotasun eta pobreziaren eraginez.",txiki
"Afrikako historiak, afrikar kontinentean giza bizitzaren jatorritik gaur egunera arteko jazoerei egiten die erreferentzia. Orain bost milioi urteko hominidoekin hasten da Afrikako historiaurrea, beraz, beste kontinenteetan baino lehenagoko gertakariak barnebiltzen ditu Afrikako historiaurreko garaiak.Afrikako Antzinaroko historiari Egiptoko zibilizazioak ematen zion hasiera, eta Nilo aranaz kanpo zeuden komunitateen garapena eta euren eta kontinenteen arteko harremana jazo zen ondoren. Islamaren zabalkundeak markatu zuen Afrikako iparraldea eta ekialdea VII.mendearen amaieran, Swahili bezalako kultura berrien agerpena bultzatuz. Esklaboen salerosketa ere handitu zuen honek (aurretik existitzen zen arren), XIX.mendera arte iraungo zuena, forma horrekin bederen. Afrikaren historia aurrekoloniala XVI. mende hasieran kokatzen da, afrikar biztanle multzo handiak esklabo hartuta “Mundu Berrira” beharturik eramaten hasi zirenetik, Afrikaren gaineko europar norgehiagokara arte. Afrikako garai koloniala 1800. hamarkadan hasi eta Libiaren independentziaraino (1951) iraun zuela esaten da, hau izan baitzen independentzia lortu zuen lehen herrialdea Afrika kolonizatuaren ondotik. Afrikar historia modernoan hainbat iraultza eta gerra jazo dira, baina badira egonkortasuna eta hazkunde ekonomikoa izan duten herrialdeak ere.
Beltzenganako aurreiritziak medio, Afrikako historiaz orain arte idatzitakoa ikuspuntu eurozentriko eta arrazistarekin idatzia izan da. Historialarientzako erronka zaila izan da bertako historia idaztea, Saharaz hegoaldeko Afrikan, adibidez, ez baita idatzizko material handirik aurkitu. Denboran aurrera egin ahala, teknologia eta ikerketa teknika berriek berebiziko garrantzia izan dute, besteak beste ahozko historia, arkeologia, paleontologia linguistikoa eta genetika bezalako adarrek, Afrikako hainbat komunitateren historia idazterako garaian.",wiki
"Alexandriako Liburutegia antzinaroko liburutegi ospetsuena izan zen. Gure aroa baino lehenagoko 235. urtean-edo sortu zen Alexandria hirian, antzinako Egiptoko hiriburuan. Alexandriako Museoa deituriko ikerketa-zentro baten parte zen liburutegia. Bata zein bestea  III. mendearen amaieran suntsitu zituzten.
Alexandriako Liburutegia Ptolomeotar dinastiak sortu zuen, ia 300 urtez (zehatz-mehatz gure aroa baino lehenagoko 323tik 30era) antzinako Egipton agindu zuen familiak.
Kleopatra erregina familia horretako azken ondorengoa izan zen, eta antzinako Egiptoko azken erregina ere izan zen. 
Liburutegiko liburuak ez ziren gaur egungoen modukoak, papiro-biribilkiak baizik. Gehienak grezieraz zeuden idatzita, agintari ptolomeotarren hizkuntzan. Alexandriako Liburutegian itzuli ziren lehen aldiz Biblia juduko testuak grezierara.
Alexandriako Museoa jauregiaren barrutian zegoen, baina inork ez daki zehazki non. Uste da liburutegian loretokiak, pasealeku bat, jangela handi bat, irakurgela bat, ikasgelak eta bilera-gelak zeudela. Bertan jakintsu askok bizi eta lan egin zuten, Euklidesek eta Arkimedesek esaterako. Izan ere, zentro honen xedea ez zen liburuak gordetzea soilik, baizik eta ikerketa-zentro garrantzitsu bat ere izatea.
2002an Egiptoko gobernuak liburutegi berri bat eraiki zuen liburutegi zaharraren inguru horretan eta Alexandrina Liburutegia deitu zion. Liburutegi berri horren bitartez Egiptoko gobernuak liburutegi zaharraren espiritua berreskuratzea espero du.",txiki
"Alexandriako Errege Liburutegia edo Alexandriako Antzinako Liburutegia, bere garaian, munduko liburutegirik handiena izan zen. Alexandro Handiak Egipton sortutako Alexandria hirian kokatua, uste denez, K.a. III. mendearen hasieran sortu zuen Ptolomeo I.a Soter faraoiak, baita 700.000 liburu inguru izan zituela ere. Bibliotheca Alexandrina izeneko liburutegi berri bat, UNESCOk bultzatua, 2002an inauguratu zen hiri berean.
Alexandriako Liburutegiaren suntsipena, mendebaldeko zibilizazioaren misteriorik handienetako bat da. Ez dago lekukotza zehatzik bere alderik funtsezkoenei dagokienez, eta ez dira Museoaren hondakinak aurkitu, Alexandriako Serapeumekoak oso urriak direlarik. Hala ere, erabat ziur esan daiteke Ptolomeotar dinastiak sortutako Liburutegi Handiak, K.a. 48ko Alexandriako Gerran kalterik ez zuela jasan, eta, ziuraski, arabiarren inbasioaren garaian, jada desagertua zegoela, garai honetan, Omar kalifak, milaka liburu suntsitzea agindu zuelarik. Kristau eta musulmandarren erruetatik aparte, liburutegiaren amaiera, III. edo IV. mendeko zehaztu gabeko une batean kokatu behar da, beharbada 273an, Aureliano enperadoreak, hiria hartu eta arpilatu zuenean, edo 297an, Diokleziano enperadoreak beste horrenbeste egin zuenean. Serapeumeko liburutegi-alaba, Liburutegi Handiaren ondorengoa, 391n espoliatua edo, gutxienez, hustua izan zen, Teodosio Handia enperadoreak, Ptolomeotarren hiriko tenplu jentil guztiak suntsitzea agindu zuenean.
Ospe eta garrantzi handiko aditu ugarik lan egin zuten bertan K.a. III. eta II. mendeetan: Zenodoto Efesokoa, Homeroren poemen testuak estandarizatzeari ekin ziona; Kalimako, Pinakes idatzi zuena, hots, liburutegi bateko lehendabiziko katalogotzat jotzen dena; Apolonio Rodaskoa, Argonautika poema epikoa sortu zuena; Eratostenes Zirenekoa, Lurreko zirkunferentzia kalkulatu zuena ehunka kilometroko errorearekin; Aristofanes Bizantziokoa, grezieraren diakritikoak asmatu zituena eta poesia lerrotan banatzen lehenengoa; eta Aristarko Samotraziakoa, Homeroren behin betiko testuak eman eta haien gaineko komentarioak egin zituena.",wiki
"Amerika izena Ameriko Vespuzio esploratzailearen omenez jarri zitzaion kontinenteari, bera izan baitzen lehena ulertu zuena lur haiek ez zirela Asiakoak –Indiakoak, hain zuzen–, europarrentzat ezezaguna zen kontinente bat baizik. 
Kristobal Kolonek 1492an europarrentzat ""aurkitu"" ondoren, europarrek ""mundu berri""-tzat hartu zuten, ""kontinente zaharra"" zen Europaren aurrean, ez bakarrik lurralde haiek beraientzat berriak zelako, baina baita bertan aurkitu zituzten ikusi gabeko gauza ugariengatik ere. XVIII. mendean, kolonia ingelesetako eta Estatu Batuetako biztanleek aldarrikatu egin zuten ""mundu berria"" esamoldea, Europako erregimen zaharren aurrean eraiki nahi zuten gizarte berriagatik. 
Amerikaren aurkikuntzatik aurrera, espainiarrek eta portugaldarrek kontinentearen erdialdea eta hegoaldea kolonizatzeari ekin zioten batez ere, eta ingeles eta frantsesek, aldiz, iparraldea. Ondorioz, bi Amerika bereizten dira askotan: Latinoamerika, erdialde eta hegoaldean; eta Ipar Amerika. Alabaina, geografiaren ikuspuntutik, zuzenago da hiru zati bereiztea gaur egungo Amerikan: 

Ipar Amerika, hiru estaturekin: Kanada, Estatu Batuak eta Mexiko.
Erdialdeko Amerika
Hego AmerikaAzken biek batera osatzen dute Latinoamerika deitzen dena.",txiki
"Amerikako historiak amerikar kontinenteari buruzko gertaerei erreferentzia egiten die, Antillak eta gertu dauden beste irlak barne, lehen gizakiek jendeztatu zutenetik gaur egun arte. Amerikako historiaurrea Asian jatorria duten migrazio-mugimenduekin hasten da, glaziazio baten garaian. Uste da pertsona hauek Mundu Zaharretik bananduta egon zirela europarrak X. mendean Islandiatik hara iritsi arte eta 1492. urtean Kristobal Kolonek hara bidaiatu arte.
Gaur egungo Amerikar herri indigenen arbasoak paleo-amerikarrak ziren, Ipar Amerikara migratu zuten ehiztari-biltzaileak. Teoria onartuenaren arabera, pertsona hauek Beringian zegoen pasabide batetik iritsi ziren kontinentera (gaur egun urez estalita dago eta Bering itsasartea bezala ezagutzen da). 
Herri indigenen artean, aipatzekoak dira caral, cahokia, zapoteka, tolteka, olmeka, maia, azteka, misteka, moche, pueblo, txibtxa eta inka herriak.
1492. urtean hasita (Kristobal Kolonen bidaiekin), espedizio kolonialak Amerikara iritsi ziren, bertako lurraldeak kolonizatuz. Hango egoera kulturala eta fisikoa guztiz aldatu ziren migrazio hauen ondorioz. Kolonizatzaileak Espainiatik, Portugaletik, Ingalaterratik, Frantziatik eta Herbehereetatik zetozen. Espainiak gaur egungo Ameriketako Estatu Batuetako hego-mendebaldea, Florida, Karibea eta Erdialdeko eta Hego Amerikaren gehiengoa kolonizatu zituen. Portugalek Brasil hartu zuen, eta Ingalaterrak AEBetako ipar-mendebaldea, ekialdea eta Kanadaren gehiengoa bereganatu zituen. Frantziak Kanadako ekialdea (nabarmenki, Quebec) eta Estatu Batuetako eremu bat bereganatu zituen. Herbehereek Estatu Batuetako kostaldearen zati bat, Karibeko uharte batzuk eta Hego Amerikako zati batzuk kolonizatu zituzten.
Kolonizazio europarraren ondorioz, kultura eta zibilizazio berriak agertu ziren, beranduago herrialdeak bihurtu zirenak, tradizio, herri eta instituzio indigenak, europarrak eta afrikarrak nahastearen ondorioz. Kolonizazioaren eraginak nabarmenak dira arkitekturan, erlijioan, gastronomian, arteetan eta, batez ere, hizkuntzetan. Gaur egun, gehien erabilitako hizkuntzak gaztelania (376 milioi hiztun), ingelesa (348 milioi hiztun) eta portugesa (201 milioi hiztun) dira. 
Kolonizazio-garaiak, gutxi gorabehera, hiru mende iraun zuen, XVI. mendetik XIX. mendera arte. Azken mende honetan zehar, Brasilek eta Hego Amerikako hainbat herrik independentzia aldarrikatu zuten. Beste alde batetik, Estatu Batuek askoz lehenago lortu zuten independentzia (1776. urtean, hain zuzen ere). Kanadak 1867. urtean autonomia lortu zuen, eta 1931. urtean guztiz independizatu zen. Beste herri batzuk potentzia kolonialei atxikita mantendu ziren XIX. mendearen amaierara arte: hau da, adibidez, Kubaren eta Puerto Ricoren kasua (lehenak independentzia osoa lortu zuen, eta bigarrenak Espainiaren kolonia izateari utzi zion, biak 1898. urtean). Lurralde txiki batzuk (Guyanak, adibidez) XX. mendean zehar bihurtu ziren herrialde, eta badira oraindik lortu ez duten eremuak, gehienbat Karibeetako irlak eta Guyana Frantsesa.",wiki
"Amerikaren aurkikuntza deritzo europarrak gaur egun Amerika deitzen dugun kontinentera lehen aldiz iristearen gertaera historikoari. XV. mendearen bukaeran, Kristobal Kolonek zuzendutako espedizio bat iritsi zen 1492ko urriaren 12an gaur egun Bahamak deitzen dugun uhartedi edo artxipelagoko uharte batera. Aurkikuntza hitza erabiltzen da, europarrek ez zeukatelako lurralde haien berri eta, beraz, ustekabean ""aurkitu"" zituztelako; baina Amerikan jendea bizi zen, europarrak iritsi baino lehenago (amerindiarrak deitzen zaie), eta horregatik ez da erabat zuzena esatea aurkikuntza bat izan zenik. Nolanahi ere, historiako gertakaririk garrantzitsuenetako bat izan zen, eta mundua erabat aldatu zen ordutik aurrera. Gertaera historiko honek oso eragin handia izan zuen, baina oso desberdina Europan eta Ameriketan: Europarentzat, mundu modernoaren abiapuntua izan zen, baina Ameriketako herrientzat, aldiz, haien zibilizazioaren gainbehera eta menderakuntza ekarri zuen, baita desagerpena ere, kasu askotan.",txiki
"Amerikaren aurkikuntza deritzo 1492ko urriaren 12an europar talde batek, Kristobal Kolon buru zutela, Asiara iritsi zirela pentsatuz, Karibeko itsasoko Guanahani uhartera iristeari, Espainiako Errege-erregina Katolikoen agindupean. Historia unibertsaleko une gorenetariko bat dela esan ohi da, aurkikuntza hark, bortitza izan zen arren, bi giza mundu oso desberdinen topaketa ekarri baitzuen, ordura arte bakoitzak bere bidea jarraitu zuen bestea existitzen zela ere jakin gabe. Aurkikuntzak oso eragin handia izan zuen Europan, eta mundu modernoaren abiapuntu izan zen.
Kristobal Kolonek uste zuen Asiara iritsi zela -garai hartan Indiak izendatua- eta uste horrekin utzi zuen mundua, europarrentzat ezezaguna zen kontinente bat aurkitu zuela jakin gabe.",wiki
"Amerikaren kolonizazioa XV. mendearen amaieran hasi zen, 1492. urtean Kristobal Kolon bertara heldu ostean, Gaztelako Koroaren laguntzaz. Hortik aurrera, Europako inperio eta estatu batzuek Ameriketako lurralde asko esploratu eta konkistatu zituzten. Horretarako, bertan bizi ziren herri indigenak menderatu zituzten.",txiki
"Ameriketako kolonizazio europarra Kolonen aurkikuntzarekin (1492) kontinente horien gainean europarrek burutu zuten konkista eta menderatze prozesua da. Honen ondorioz, gutxienez Kristobal Kolonen aurreko milioika indioen kulturak eta zibilizazioak, XVIII., XIX. eta XX. menderako, Europako botereetatik independentzia lortu orduko, europar gisako gizarteek ordezkatu zituzten, non jatorrizko populazio indiarrak murriztuta eta baztertuta suertatu ziren.
Nahiz eta Amerikara iritsi ziren lehen europarrak bikingoak izan (XI. mendean), Ameriketako kolonizazioa 1492an hasi zen, Indiara ailegatu nahi zuen Gaztelako espedizioa Karibera heldu zenean. Horrez geroztik europarren bidaiak ugaldu ziren, hasieran Karibean eta XVI. mendean Ipar zein Hego Amerikako kontinenteetan. Gaztelari, Portugalek, Frantziak, Ingalaterrak eta Herbehereek jarraitu zioten, eta urte gutxiren bururan, botere militarrean zeukaten nagusitasuna eta beraiekin eramandako gaixotasunak zirela medio, Amerikako zibilizazio nagusiak europarren esku geratu ziren. Haien mendean, paisaian, populazioan eta ekonomian aldaketa ugari gertatu ziren.",wiki
"Anglosaxoiak Ingalaterrako herri nagusia izan ziren, V. mendearen erdialdetik 1066ko normandiar konkista arte. Alemania, Danimarka eta Herbehereetako hiru tribu boteretsuren ondorengoak dira: angloak, saxoiak eta jutoak. Jatorrizko herrialdeen izen modernoak erabiltzen baditugu, saxoniarrak germaniar-holandarrak ziren, angloak hegoaldeko daniarrak eta jutoak iparraldeko daniarrak.
Haien hizkuntza, anglosaxoia edo antzinako ingelesa, mendebaldeko germaniar dialektoetatik zetorren. Ingeles ertain bihurtu zen gutxi gorabehera XI. mendetik aurrera.",txiki
"Anglosaxoiak V. mendetik aurrera Britainiaren hegoalde eta ekialdea eraso eta bereganatu zuten hainbat germaniar herrialderen nahastetik sortutako populazioa izan ziren. Anglosaxoien aroa tribu horien hasierako asentamendutik Ingalaterraren sorreraraino doa, hau da, 550. urte ingurutik 1066. urtera.
Juto, anglo eta saxoiek gaur egun Ingalaterra den lurraldea inbaditu eta biztanle berri hauei guztiei anglosaxoi izendapen orokorra ezarri zitzaien. Herrialde hauek euren arteko akordio batera iristeko gaitasun eza zela eta, elkarren artean etsaitu egin ziren, hortaz erresuma edo estatu independenteak sortu zituzten, denborarekin erreinu txikiak desagertu eta azkenean zazpi erresuma geratu zirelarik. Zazpi erreinu anglosaxoi horiek izendatzeko Heptarkia hitza erabiltzen da. Denek bat egitea lortu zuen erregea Egberto Wessexkoa izan zen. Aurrerago daniarrek anglosaxoiak menderatu zituzten.
Talde honek hitz egiten zuen hizkuntzari ere anglosaxoi esan izan zaio, baina gaur egun antzinako ingelesa esatea egokiago da.",wiki
"Antzinako Erregimena (frantsesez, Ancien Régime) izena historialariek 1789ko Frantziako Iraultzaren aurreko hiru mendeetako gobernu-motari ematen diote; iraultzaileek bereziki Luis XVI.a erregearen monarkia absolutuari eman zioten izen gutxiesgarria da. 
Dena dela, deitura hori ez dago Frantziara mugaturik, eta garai hartara arte Europan antzeko erregimen politiko edo gobernatzeko modu absolutista zuten beste herrialdeetarako ere erabiltzen da; beraz, Antzinako Erregimena Frantziako Iraultzarekin hasitako Erregimen Berriarekin (edo, Espainian, Erregimen Liberala deitzen denarekin) kontrajarrita dagoena da.
Antzinako Erregimenean, erregetza edo monarkia Jainkozko Zuzenbidean oinarrituta zegoen (esaten zen Erregea Jainkoaren borondatez zela errege), eta botere guztiak zituen bere esku: hau da, botere betearazlea, botere legegilea eta botere judiziala.

Français",txiki
"Antzinako Erregimena (frantsesez: Ancien Régime) frantziar iraultzaileek, gutxiesgarritzat, 1789ko Frantziako Iraultzaren aurreko gobernuari (Luis XVI.a Frantziakoaren monarkia absolutua) jarri zioten izena da; erregimen bera zuten gainerako europar monarkiak izendatzeko ere erabiltzen da. Antzinako Erregimenari kontrajarri zitzaion Erregimen Berria (Espainian, Erregimen Liberala).
Izen hau, Aro Modernoarekin ia guztiz bat datorren garai bat izendatzeko ere erabiltzen da.",wiki
"Antzinaro edo antzinatea Europako eta inguruko lurraldeetako historiako garai bati deitzen zaio; garai hori, idazkera sortzen den unetik hasita Erromatar Inperioa erortzen den arteraino edo Erdi Aroraino zabaltzen da. Nahiko denbora-tarte zabala betetzen du: 3.000 urte inguru. Haren barruan sarturik dago Antzinate klasikoa deitzen dena: Grezia eta Erromako zibilizazioak loratu zireneko garaia.
Garai honetan, hiriak sortu ziren, eta aginte politikoak, antolaturiko erlijioak eta gizarteko klaseen arteko banaketa agertu ziren. Gainera, hainbat inperio ere sortu ziren: hots, nazio eta lurralde ugari konkistatu eta menperatu zituzten estatu edo erreinu handiak.",txiki
"Antzinaroa, Europako historian, Historiaurretik Erdi Arora bitartean Mediterraneo inguruan garatutako zibilizazioen garaia da. Idazkerak ematen dio hasiera garai honi, K.a. IV. milurtekoan Egipton eta Mesopotamian sortu baitzen. Eskuarki, Antzinaroaren amaieratzat jotzen da Erromatar Mendebaldeko Inperioko azken enperadorearen erorketa (K. o. 476. urtea). Dena den, hainbat historialarik data hori aurrera edo atzera mugitzen dute (K. o. 300-600 artean).
Antzinako Grezian eta Erroman Europako lehendabiziko zibilizazio letradunak izan ziren. Garai horietan, gaur egungo Europaren sustraiak sortu ziren: Greziakoak dira ezagutzen ditugun filosofia, artea eta historia bera ere; erromatarrak, berriz, zuzenbidea, alfabetoa eta hizkuntza andana (hizkuntza erromantzeak hain zuzen ere), besteak beste. Halaber, kristautasuna hasi zen hedatzen. Prozesu motela eta luzea izan arren, urte askotan Europako ikurretako bat erlijio hori (edo erlijio horren mota bat) bilakatu zen.
Erromatar Inperioak Mediterraneo inguruko lurraldeak batu zituen, Europan egungo Portugaldik Turkia arte. K. o. lehendabiziko bi mendeetan ez zuen etsai arriskutsurik ezagutu, eta mugen barruan bakea (Pax Romana) ezarri zen. Hala ere, barneko borrokak eta kanpoko inbasioak zirela medio, Europako Mendebaldean Erromako boterea desagertu zen. Ekialdean, Konstantinopolis hiriburua, Inperioak aurrera egin zuen beste milurteko batez.",wiki
"Aresek indar handia zuen, gizontasunaren ikurra, eta baita olinporen eta ejerzitoen defendatzailea zen. Bere gurasoak Zeus eta Hera ziren.",txiki
"Greziar mitologian, Ares (grezieraz Ἄρης [árɛːs]) gudaren —edo, zehatzago esanda, bortizkeriaren— olinpiar jainkoa izan zen.
Aresek Zeus eta Hera zituen gurasoak. Iliadan agertutakoa, erromatar mitologian, Marte bere baliokidea izan zen. Homeroren testuei erreparatuz, gudaren olinpiar jainkoa ezezik, borrokarako gauza ere bazela ulertzen da. Indar akiezina zuen eta balentriaren ikurra zen, gizontasunaren ikurra, eta baita olinporen eta ejerzitoen defendatzailea, gizon zuzenen ikurra eta ahulen laguntzailea ere.
Gizonen ikur gisa hainbat bikotekide izan zituen kontakizun ugaritan banaturik. Gutxi gorabehera hogeita hamar bikote izan zituen eta guztira hirurogei ume inguru. Hauen artean, Eros, Harmonia, Fobos, Deimos eta Amazonak daude. Bikoteen artean, badirudi Afrodita izan zela bikotekide egonkorrena, amodioaren eta edertasunaren jainkosa. Berak gaixoaldietan lagundu zion eta gudan aliatua izan zuen.
Atena ere gudaren jainkosa izan zen baina estrategia eta taktikari lotzen zitzaion, gudaldiari berari baino. Borrokaren zentzuan, argi dago Ares zela jainko garrantzitsuena arlo honetan. Badirudi Helade iparraldean jaio zela, Traziako eremuetan eta hara joan zen Hefesto, Afroditaren senarra, emaztea Aresekin zebilela jakin zuenean. Izan ere, Afroditak behin baino gehiagotan engainatzen zuen bere senargaia.
Troiako gudan bi bandoen alde borroka egin zuen, bien balentriak ospatuz. Bere eskua, izurrien eta gaixotasunen atzean zegoela ere esaten zen eta horregatik, jainko askok Ares gorrotatzen zuten, bere gurasoek barne.",wiki
"Arkeologia bereziki antzinako zibilazioak ikertzen dituen zientzia da. Horretarako, gizakiek  utzitako aztarnetan (tresna, arma, hezur eta abarretan) oinarritzen da. Normalean, objektu horiek lurpean egoten dira eta arkeologoek azalera ateratzen dituzte; lan horri indusketa deitzen zaio, eta objektuak aurkitu diren lekuari, aldiz, aztarnategia deritzo.
Zientzia honetan aritzen direnak arkeologoak dira. Euskal Herrian, bertako Historiaurrearen ezagutzan aitzindari izan ziren Telesforo Aranzadi, Jose Migel Barandiaran eta Enrique Eguren. ""Hiru troglodita tristeak"" ezizenaz ezagunak, 1916tik elkarrekin lanean aritu ziren, eta Europako arkeologia-lanetan ospe handia irabazi zuten.
Iraganean bizi izandako gizakien bizitza ezagutzea da arkeologiaren helburua. Lekuren batean aztarnategi bat egon daitekeela pentsatzen dutenean, arkeologoek poliki-poliki eta kontu handiz zulatzen dute lurra, hezurrak, arte-lanak, lanabes edo tresnak edo beste edozer gauza aurkitzeko. 

Aurkitzen dutena oso baliagarria izaten da aspaldi bizi izandakoen bizitza hobeto ezagutzeko, edo leku horretako historia ezagutzeko. Horregatik, arkeologoek objektu aurkituak aztertu egiten dituzte, jakiteko noiz egin ziren, zerez eginak dauden eta zertarako erabiltzen ziren. Arkeologoek hainbat modu dituzte jakiteko objektu bat noiz egina den. Modu horietako bat karbono-14a deitzen da: karbono 14a izaki bizidun guztietan aurkitzen den osagai kimiko bat da; izaki biziduna hiltzen denean, karbono-14aren kopurua gutxituz joaten da halako erritmo jakin batean. Horren bidez, arkeologoek zehaztasun handiz jakin dezakete noiz hil zen organismo hori.
Bestalde, arkeologoak objektuen jatorrizko kultura ezagutzen ere saiatzen dira. Adibidez, gezi-puntak, ezpatak, harri landuak edo bestelako objektuak aurkitzen dituztenean, objektu horiek erabiltzen zituzten pertsoneni buruzko datu asko jakin ditzakete.

Deutsch

Français",txiki
"Arkeologia, grezieratik eratorria (archaios zaharra, logos zientzia edo ezagutza), metodologia arkeologikoaren bidez antzinako zibilizazioak edo gertuagoko garaitakoak ikertzen dituen zientzia da. Gizakiek utzitako aztarnetan (tresna, arma, eraikitako egiturak, arrasto botanikoak...) oinarritzen da horretarako. Indusketa metodologien bitartez lortzen dira objektuak, aurkitu diren testuingurua ere kontuan hartuta (geruzak, estratuak, etab.) eta, ondoren, sailkatu eta ikertu egiten dira, jakintza historikoa lortzeraino.
Hasieran, arkeologia Antzinaroari lotuta egoten zen; Greziako, Erromako eta Egiptoko aurkikuntza ikusgarriei hain zuzen. Baina Europan, Historiaurrea ikertzeko modu bakanetarikoa izanik, nahitaezkoa da garai horietarako. Bestalde, egun, gizarteen edozein garaitara aplika daiteke. Zientzia honetan aritzen direnak arkeologoak dira.
Estatu batuetan antropologia eta arkeologia estuki lotuta daude eta unibertsitateetako departamentuetan horrela islatzen da.",wiki
"Aro Garaikidea aro berriena da historiografian bereizten diren lau aroen artean; hau da, gaur egunetik hurbilena da, eta gaur egungo garaia hartzen du barne.
Aro Garaikidea Aro Modernoaren ondoren etorri zen, eta XVIII. mendearen amaieran hasi zen, 1776ko Estatu Batuetako Independentzia Aldarrikapenetik eta 1789ko Frantziako Iraultzatik aurrera. Historialarientzat, gertaera horiek aro historiko berri baten hasiera adierazten dute, une hartako munduaren ordena politiko eta soziala aldatu zutelako eta ondoren etorriko zena aurreratu zutelako, gaur egunera arte.
Aro Garaikidea mundua gehien eta azkarren aldatu duenetako bat da, gizakiak agertu zirenetik. Hastapenetan, Iraultzen Aroan (XVIII. mendearen amaieratik XIX. mendearen erdialdera arte), ekonomiaren, gizartearen eta egoera politikoaren aldaketa sakona hasi zen, Erdi Aroarekin eta Aro Modernoarekin konparatuta.
Esan daiteke Aro Garaikideak Erdi Aroaren amaieran hasitako prozesu askoren emaitza arrakastatsua ekarri zuela; prozesu horien artean burgesiaren sorrera eta Antzinako Erregimenaren erorketa daude, hau da, Monarkia feudal eta absolutistarena.
Prozesu hori nabarmenago gertatu zen mendebaldeko herrialdeetan, balio demokratiko eta errepublikarrak indartu baitziren, antzinako monarkien aurka. Erregimen berri hori Industria Iraultzaren eta kapitalismoaren eskutik etorri zen.
Aro Garaikideak, baina, bazituen erronkak eta zailtasunak ere: desberdintasun sozioekonomikoa, totalitarismoen gorakada, lanaren automatizazioa eta ingurumen-hondamendia dira oraindik ere gizartearen arazoetako batzuk. Gizakiek desagertzeko arriskua daukatela ikusten dute lehen aldiz.",txiki
"Aro Garaikidea edo Gaur Egungo Aroa Historia banatzen den zatietako laugarrena da, Aro Modernoaren ondorengoa, Frantziako Iraultzan hasi eta gaur egun arte hedatzen dena. Aro Garaikidean aldaketa nabarmenak eta sakonak gertatu ziren aurreko aro historikoen aldean. Frantziako Iraultzak gobernarien eta gobernatuen artean bestelako erlazioak ekarri zituen, ideologia modernoak sortuz, eta Industria Iraultzak ekoizleen eta erosleen artean bestelako erlazio sozio-ekonomikoak sorrarazi ditu, kapitalismo modernoari bide emanez. Garaikide izena eztabaidagarria da, XVIII. mende amaierako eta XIX. mendeko gertakariak bizirik dagoen inork ez baititu zuzenean bizi izan, ez dira inoren garaikideak zentzu hertsian, baina hala ere egun aski zabaldua den hitza da. Horrez gain, garaikide hitza euskaraz tradizioz izena izan denez, zenbaitzuek haren ordez gaur egungo erabiltzea hobetsi dute.",wiki
"Aro Modernoa historiako garai bat da. Erdi Aroaren ostean hasi zen, eta, Aro Modernoaren ostean, Aro Garaikidea hasi zen. Historia liburuetan 1492. urtea aipatzen dute, Erdi Aroa eta Aro Modernoaren muga bezala. Amaierako muga bezala 1789. urtea jartzen da. Urte horretan Frantziako Iraultza hasi zen.",txiki
"Aro Modernoa edo Aro Berria Historian XV. mendearen bukaeran hasi eta Frantziako Iraultza arte luzatu zen garaiari deritzo, Mendebaldeko historiaren hirugarrena, Erdi Aroa eta Aro Garaikidearen artean.
Hasiera Pizkundea garaiak markatzen du, zientziak, artea, literatura eta arkitektura irauliko zituenak eta Erdi Aroari amaiera emango zionak. Ikuspegi honetatik, Aro Modernoan modernotasunaren balioak (progresoa, komunikazioa eta arrazoia) nagusitzen dira, aurreko aroaren balioen aldean. Halaber, Aro Modernoan bi munduren batuketa, Ameriketena eta Mundu Zaharrarena (Europa, Asia eta Afrika), 20.000 urtetan bereizita egon ondoren.",wiki
"Asian garatu ziren Historiako lehen zibilizaziorik garrantzitsuenak; ikuspuntu horretatik, beste kontinente batek ez du hain eragin handia izan mundu osoan, XVI. mendetik aurrera Europa erdigune argi bat bihurtu aurretik. XVIII. mendearen amaieran eta XX. mendearen hasieran, Asiak gainbehera kezkagarria izan zuen, baina XX. mendean hori aldatu egin zen. XXI. mendearen hasieratik aurrera, badirudi kontinentea berpizten ari dela, Japonian, Txinan eta Indian energia berriak zabaltzen ari dira eta, besteak beste.",txiki
"Asiako historia kostaldeko eskualde periferiko desberdinen historia kolektibo gisa ikus daiteke, hala nola Ekialdeko Asia, Hegoaldeko Asia, Hego Ekialdeko Asia eta Ekialde Hurbila, estepa eurasiarraren barne-masak lotua. Eskualde horietako bakoitzak bere historia badu, adibidez Ekialde Hurbileko historia. 
Kostaldeko periferian munduko zibilizazio eta erlijio ezagunenetako batzuk garatu ziren, hiru eskualde horietako bakoitza zibilizazio goiztiarrak garatuz ibai-haran emankorren inguruan. Haran horiek emankorrak ziren, hango lurzorua aberatsa baitzen eta sustraiak dituzten labore asko eman baitzitzakeen. Mesopotamia, India eta Txinako zibilizazioek antzekotasun asko izan zituzten, eta, ziur aski, matematika eta gurpila bezalako teknologiak eta ideiak trukatu zituzten. Beste nozio batzuk, hala nola idazketarena, eremu bakoitzean garatu ziren ziurrenik. Hiri, estatu eta, gero, inperioak garatu ziren behe lurralde horietan.
Estepa eskualdean zaldizko nomadak bizi izan ziren luzaroan, eta erdialde estepa horietatik Asiako kontinenteko eremu guztietara irits zitezkeen. Kontinentearen iparraldea ere, Siberiako zati handi bat estaltzen duena, ezin zen iritsi nomaden estepetatik, baso trinkoen eta tundraren eraginez. Siberiako eremu horiek oso biztanle gutxi zituzten, oso sakabanatuta.
Erdialdea eta periferia mendiz eta basamortuez bereizita zeuden. Kaukasoak, Himalayak, Karakumeko basamortuak eta Gobiko basamortuak oztopoak sortu zituzten, eta estepetako zaldizkoek zailtasun handiz baino ezin zituzten zeharkatu. Teknologikoki eta kulturalki hiriko biztanleak aurreratuago bazeuden ere, militarki gutxi egin zezaketen estepako hordetatik babesteko. Behe-lurrek, ordea, ez zuten nahiko larre zabalik zaldi-indar handi bati eusteko. Hala, Ekialde Ertainean estatuak konkistatu zituzten nomadak berehala egokitu behar izan ziren tokiko gizarteetara.
Islamaren hedapenak Urrezko Aro islamiarra eta Timuriden Errenazimentua astindu zituen, geroago islamiarren bolbora-inperioetan eragina izan zuena.
Asiako historiako gertakarietako batzuek eragin nabarmena izan zuten munduko beste leku batzuetan, baita kontrakoa ere. Horietan sartzen da Zetaren Bideko merkataritza, kultura, hizkuntza, erlijio eta gaixotasunak hedatu baitzituen Afrikan zein Eurasia osoan. Beste aurrerapen garrantzitsu bat Erdi Aroko Txinan bolbora izan zen, geroago bolbora-inperioek garatua, batez ere mughalak eta safavideak, armak erabiliz gerra aurreratua ekarri baitzuten.",wiki
"Bandaloak antzinako Germaniako tribu bat izan ziren, V. mendean Erromatar Inperioa inbaditu zuena. Erdi Aro hasieran bandaloek elizei eraso eta eraikinak suntsitzen zituzten. Bandaloek eragindako txikizioak oso indar handiz geratu ziren jendearen oroimenean; horregatik, oraindik ere ""bandalo"" hitza erabiltzen da jabetzak hondatzen dituztenei deitzeko.
V. mendearen hasieran bandaloek beren Baltikoko jaioterria utzi eta hego-mendebalderantz jo zuten, Hunoak haiei segika zebiltzalako. Rhin ibaia pasatu ondoren, Galia inbaditu zuten, gaur egungo Frantzia. 409an frankoen aurkako bataila bat galdu zuten eta Pirinio mendiak zeharkatuta, Hispaniara ihes egin zuten. Bertan, 20 urte inguru igaro zituzten, Genseriko (Gaiseric) errege bihurtu zen arte. 
Genseriko erregeak 429an Gibraltarko itsasartetik Afrikara gidatu zuen bere herria. Erromarekin haserre zegoen afrikar probintzia bateko gobernatzaile batek gonbidatu zuela pentsatzen da. 439an Genserikok Kartago konkistatu zuen, erromatarrek Afrikan zuten hiririk garrantzitsuena. Erreinu bandalo burujabea ezarri bertan. Genserikok bere itsasontziak iparraldera bidali eta Erroma hiria konkistatu zuen 455ean. Konkistatutako lurraldeetan agindu zuen, 477an hil zen arte.
Genserikoren ondorengoen garaian, erromatarrek bandaloen beldur egoten jarraitu zuten haien erasoengatik eta kristau ortodoxoen kontrako jazarpenagatik. Bandaloek arianismo izeneko kristautasunaren aldaera jarraitzen zuten. 533an Justiniano enperadore bizantziarrak Belisario bere jeneral bikainari bandaloak menderatzeko agindua eman zion. Borroka gogor ugariren ostean, Belisariok bere misioa bete zuen. Bandalo gizonen gehiengoa erromatarren esklabo bilakatu zituzten. Urte gutxiren buruan, bandaloak desagertu egin ziren.

Français",txiki
"Bandaloak (latinez: vandali) III. mendean Vistula eta Oder ibaien artean bizi ziren germaniar herria izan ziren. Itsaso Baltikoko kostaldean bizi ziren, egungo Alemanian eta Polonian, eta Erromatar Inperioaren gainbeherarekin batera hegoaldera jo zuten.",wiki
"Barbaro hitza antzinako erromatarrek erabiltzen zuten inperiotik kanpo bizi ziren herriak deitzeko; mespretxuzko hitza zen, iraingarria. Latinez, barbarus hitzak ""arrotza"" edota ""beste hizkuntza bat hitz egiten duena"" esan nahi zuen; baina erromatarrek greziarrengandik hartu zuten hitza. Greziarrentzat ere, barbaroak hizkuntza ulertezina hitz egiten zuen jendea zen.
Inperioaren garaian, erromatarrek uste zuten haien mugetatik kanpo zeuden herri guztiak arriskutsuak eta basatiak zirela, kultura gabekoak, eta haien lurretara joatea arriskutsua zela, soldaduen laguntzarik gabe. Horregatik, iritzi horren eraginez, pertsona basati edo ankerrak deskribatzeko erabiltzen da hitz hori hizkuntza askotan.
Hainbat mende geroago, XVI. mendetik aurrera, Afrika iparraldeko herriei ezarri zitzaien izena, eta hortik datoz ""berberiar"" hitza (Maroko, Aljeria, Tunisia eta Libiako kostaldea izendatzeko erabilia) edota berbere etniaren izena.",txiki
"Barbaro (antzinako grezieraz: βάρβαρος, barbaros) hitza arrotzak izendatzeko erabiltzen zuten greziarrek eta erromatarrek, bai eta gero kristauek ere. Exonimo gutxiesgarria zen eta, hitzez hitz, ""zezeltzen duena"" edo ""gaizki hitz egiten duena"" esan nahi zuen. Erromatarrek izena zabaldu zuten Inperioa inbaditzen zuten herriak izendatzeko.
Denboraren poderioz, pertsona basati, gupidagabe eta bihozgabeak deskribatzeko erabili dute hitz hori hizkuntza askotan.",wiki
"Barrokoa Europako kulturaren historiako garai bat da, Errenazimentuaren ondorengoa hain zuzen; hau da, XVI. mendearen amaieratik XVIII. mendearen erdialdera artekoa. Oso garai emankorra izan zen artearen esparru guztietan: literaturan, eskulturan, arkitekturan, musikan, pinturan, etab. Eliza Katolikoak eta aristokraziak bultzatu zuten arte barrokoa, haien boterea eta aberastasuna nabarmentzearren.

Deutsch

Español
Français",txiki
"Barrokoa aro kulturala izan zen, XVI. mendearen amaieratik XVIII. mendearen erdialdera arte Europan eta haren eraginpeko herrialdeetan eman zena. Literaturan, eskulturan, margolaritzan, arkitekturan, dantzan eta musikan eragin zuen, garai artistiko berezi bat eratuz.",wiki
"Berlingo Harresia Berlin hiria zeharkatzen eta bi zatitan banatzen zuen harresi handi bat zen. Gainera, Alemaniako Errepublika Federalaren (AEF) eta Alemaniako Errepublika Demokratikoaren (AED) arteko muga bezala funtzionatu zuen hainbat urtez. Harresiaren eraginez, hiriaren mendebaldeko zatia AEFrentzat geratu zen eta ekialdeko zatia, berriz, AEDrentzat. Harresiak 45,3 kilometro zituen, 1961an eraiki zen eta 1989ra arte iraun zuen.",txiki
"Berlingo harresia (alemanez: Berliner Mauer) hormigoi armatuzko hesi bat izan zen, Mendebaldeko Berlin Alemaniako Errepublika Federaletik (RFA) inguratu zuena 1961etik 1989ra, Ekialdeko Berlinetik eta Alemaniako Errepublika Demokratikotik (RDA) bereiziz. Berlingo Harresia 1961eko abuztuaren 13an hasi zen eraikitzen RDAko gobernua. Hormigoizko horma handietan zehar kokatutako zaintza-dorreak zituen, eremu zabal batekin batera (geroago ""heriotzaren zerrenda"" bezala ezagutzen zena). Lubaki horietan, ibilgailuen aurkako lubakiak, iltze-oheak eta beste defentsa batzuk zeuden. Harresiaren eraikuntzaren asmo nagusia Ekialdeko Alemaniako hiritarrei Mendebaldera ihes egitea eragoztea zen.
Bloke sobietarraren propagandak Harresia bere biztanleriaren babes gisa deskribatzen zuen, RDAn estatu komunista bat eraikitzeko ""herriaren borondatea eragozteko konspiratzen zuten elementu faxisten"" aurrean. Agintariek ofizialki aipatzen zuten Berlingo Harresia Babes Antifaxistako Harresia zela (alemanez: Antifaschistischer Schutzwall. Mendebaldeko Berlingo gobernuak, batzuetan, ""Lotsaren Harresia"" bezala izendatzen zuen, Willy Brandt alkateak sortutako termino bat, harresiak ezartzen zuen mugitzeko askatasunaren murrizketari erreferentzia eginez. Ekialdeko eta Mendebaldeko Alemaniaren arteko muga mugatzen zuen Alemaniako barne-mugarekin (IGB) batera, Gerra Hotzaren garaian Mendebaldeko Blokea eta Ekialdeko Blokeko estatu satelite sobietarrak banatzen zituen Altzairuzko Oihala sinbolizatu zuen fisikoki.
Harresia eraiki aurretik, ekialdeko 3,5 milioi alemaniarrek Ekialdeko Blokearen emigrazioaren murrizketak saihestu zituzten eta RDAtik desertatu zuten, askok Ekialdeko Berlindik Mendebaldeko Berlinerako muga zeharkatuz; handik Mendebaldeko Alemaniara eta Mendebaldeko Europako beste herrialde batzuetara bidaiatu zezaketen. 1961 eta 1989 artean, Harresiak mota honetako emigrazio ia guztiak eragotzi zituen. Aldi horretan, 100.000 pertsona baino gehiago saiatu ziren ihes egiten, eta 5.000 baino gehiago lortu zuten. Ekialdeko Alemaniako agintariek hildako kopurua 136 eta 200 artean dago, Berlinen eta inguruetan.
1989an, Ekialdeko blokearen inguruko herrialdeetan izandako iraultzek – Polonian eta Hungarian bereziki – kate-erreakzioa eragin zuten Ekialdeko Alemanian. Bereziki, 1989ko abuztuko Picnic Paneuroparrak bilakaera baketsu bat jarri zuen martxan, eta, denbora horretan, neurri handi batean, Altzairuzko Oihala hautsi zen, Ekialdeko agintariei errepresio-politikak bertan behera uzteko presioa egin zitzaien, Berlingo Harresia erori zen eta, azkenik, Ekialdeko Blokea erori zen. Hainbat astetako istilu zibilen ondoren, Ekialdeko Alemaniako gobernuak 1989ko azaroaren 9an iragarri zuen RDAko herritar guztiek bisita zezaketela RFA eta Mendebaldeko Berlin. Ekialdeko alemaniar askok zeharkatu eta igo zuten Harresia, eta mendebaldeko alemanak batu zitzaizkien beste aldean, jai giroan. Hurrengo asteetan, oroitzapenen ehiztariak harresiaren zati batzuk erauzten joan ziren. Brandeburgoko Atea, Berlingo Harresitik metro gutxira, 1989ko abenduaren 22an ireki zen. Harresiaren eraispena 1990eko ekainaren 13an hasi zen ofizialki, eta 1994an amaitu. Berlingo Harresiaren erorketak alemaniarren bateratzerako bidea erraztu zuen, 1990eko urriaren 3an formalki gertatu zena.",wiki
