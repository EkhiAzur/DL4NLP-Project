text,label
"Bigarren Mundu Gerra 1939ko irailaren 1etik hasita 1945eko irailaren 2ra arte egon zen gerra edo gatazka armatu handi bat izan zen; Europa, Afrika eta Asian gertatu zen eta 70 herrialdek baino gehiagok hartu zuten bertan parte, eta ez bakarrik kontinente horietakoek, Amerika eta Ozeaniako herrialde batzuek ere hartu baitzuten parte. Nagusiki, herrialde horiek denak bi aliantza militarretan banatu ziren: 

Aliatuak: Erresuma Batua, Frantzia, Estatu Batuak eta Sobietar Batasuna, batez ere.
Ardatzeko potentziak: Alemania, japoniar Inperioa eta italia, batez ere.Historiako gerrarik handiena izan zen, milioika militar mobilizatu zituen eta beste edozein gerratan baino jende gehiago hil zen: hildakoen zenbaki zehatzak jakiterik ez dago, baina adituen ustez, 40 eta 50 milioi pertsona artean hil ziren, gehienak zibilak (hau da, soldaduak ez); haietako 6 milioi baino gehiago Holokaustoaren biktimak izan ziren, hots, naziek beste arraza batzuetako pertsonak eta, bereziki, juduak hiltzeko zuten planaren biktimak. Arma nuklearrak erabili diren gerra bakarra izan da.",txiki
"Bigarren Mundu Gerra 1939-1945 urteen artean mundu osoan hedatu zen gerra izan zen. Munduko herrialde gehienek, tartean potentzia handi guztiek, aurkako bi aliantza militar osatu zituzten: Aliatuak eta Ardatza. Gerra egoera sortu zen, zuzenean 30 herrialdetako 100 milioi pertsonari eragin ziona. Parte-hartzaile handienek euren ekonomia, industria eta zientzia gaitasun osoa jarri zuten gerra irabazteko esfortzuaren alde, zibilen eta militarren baliabideen arteko muga lausotuz. Gizateriaren historian hildako gehien eragin duen guda izan da, munduko biztanleen % 2 hil baitzen (50 eta 85 milioi pertsona artean), horietako gehienak Sobietar Batasuneko eta Txinako zibilak. Gerra honen barnean sarraskiak, Holokaustoa bezalako genozidioak, bonbardaketa estrategikoak, planifikatutako gosete eta gaixotasunak izan ziren; historian bonba nuklearrak erabili diren gerra bakarra izan da.
Japoniak Asia eta Ozeano Barea kontrolatu nahi zituen, eta gerran zegoen Txinarekin 1937tik, nahiz eta ez zen egon gerra deklarazio formalik . Horregatik, Alemaniarekin batera borrokatu zuen Japoniak, zehatz mehatz Estatu Batuen aurka. Bigarren Mundu Gerra ofizialki 1939ko irailaren 1ean hasi zela esan ohi da, Alemaniak Polonia inbaditu zuenean, Frantziaren eta Erresuma Batuaren gerra deklarazioak ekarri zuena. 1939aren amaieratik 1941eko hasierara, kanpaina eta itun ezberdinen bidez, Alemaniak Europa kontinentalaren zatirik handiena konkistatu zuen, eta Italia eta Japoniarekin batera Ardatza eratu zuen. 1939ko Molotov-Ribbentrop Itunaren ondorioz, Alemaniak eta Sobietar Batasunak Polonia, Finlandia, Errumania eta Estatu baltikoak anexionatu eta banatu zituzten. Ipar Afrika eta Ekialdeko Afrikako kanpainen ostean, eta 1940aren erdialdean Frantziaren erorketarekin, gerrak Europako Ardatzeko potentzien eta Britainiar Inperioaren artean jarraitu zuen. Balkanetako Kanpainak, airez eman zen Ingalaterrako Gudua, Blitza eta Atlantikoko Guduak jarraipena eman zion gerrari. 1941eko ekainaren 22an Ardatzeko potentziek Bizargorri Operazioa abiatu zuten Sobietar Batasuna inbadituz, historia osoan zehar gerra batean egondako eremurik handiena irekiz. Ekialdeko Fronteak Ardatza geldotu zuen, batez ere Alemaniako Wehrmachta, erresistentzia gerra batean sartuz. 1941eko abenduan Japoniak Pearl Harborko erasoa egin zuen Ameriketako Estatu Batuen eta Europar kolonien aurka. Erasoaren ondorioz AEBk gerra deklaratu zion Japoniari, Erresuma Batuaren babesarekin; Europako Ardatzek AEBren aurkako gerra abiatu zuten, Japoniar aliatua babesteko helburuarekin. Japoniak Ozeano Barean arrakasta azkarra izan zuen, kolonia askotatik Europa kenduz; armada lokal askok Japonia babestu zuten dominazio honetatik askatzeko.
Ardatzak aurrera egin zuen Ozeano Barean ahalik eta 1942an Japoniak Midwayko Gudua galdu zuen arte; beranduago, Alemania eta Italiak porrota izan zuten Ipar Afrikan eta, ondoren, Stalingradeko Guduan Sobietar Batasunean. 1943an Alemaniak porrot gehiago izan zituen Ekialdeko Frontean, Aliatuek Sizilia eta Italia inbaditu zituzten eta Ozeano Barean hainbat garaipen izan zituzten, Ardatza erretiratze estrategikora bultzatuz. 1944an Mendebaldeko Aliatuek Alemaniak okupatutako Frantzia inbaditu zuten, Sobietar Batasunak bere lurralde osoa berreskuratu zuen eta Alemania eta bere aliatuen aurka ekin zion. 1944 eta 1945 bitarte Japoniak porrot garrantzitsuak izan zituen Asian, bereziki Txinako Hegoaldean eta Erdialdean zein Birmanian, Aliatuek Pazifikoan Japoniako Itsas-armada murrizten zuten bitartean.
Gerra Europan Mendebaldeko aliatuek eta Sobietar Batasunak Alemania inbaditu zutenean amaitu zen, Sobietar tropek Berlingo guduan garaitu, Adolf Hitlerrek bere buruaz beste egin eta 1945eko maiatzaren 8an Alemaniaren errendizioa sinatu zuenean. Aliatuek 1945eko uztailaren 26an Potsdameko Adierazpena sinatu zuten, baina Japoniak ez zituen errenditze-terminoak onartu; Ameriketako Estatu Batuek, orduan, Hiroshima eta Nagasakiren gainean bi bonba nuklear jaurti zituzten, abuztuaren 6an eta 9an. Japoniaren inbasioa gertu zen, bonba atomiko gehiago eror zitezkeen eta Sobietarrak Japoniaren aurka gerran sartu ziren Mantxuriako Guduan, Japonia errenditzera behartuz 1945eko abuztuaren 15ean. Gerra krimenak epaitzeko epaitegiak eratu zituzten Aliatuek, eta Alemaniaren eta Japoniaren aurkako epaiketak egin ziren.
Bigarren Mundu Gerrak munduaren egitura politikoa eta soziala guztiz eraldatu zuen. Nazio Batuen Erakundea sortu zen nazioarteko kooperazioa bultzatzeko eta etorkizunean gatazka berriak egotea ekiditeko; Txinak, Frantziak, Sobietar Batasunak, Erresuma Batuak eta Ameriketako Estatu Batuek Nazio Batuen Segurtasun Kontseilua osatu zuten, kide egonkor gisa. SESB eta AEB bilakatu ziren superpotentzia etsai berriak, mende erdi iraun zuen Gerra Hotza piztuz. Europaren suntsiketa erraldoiaren aurrean, euren boterearen gainbehera etorri zen, Afrikaren eta Asiaren deskolonizazioa piztuz. Industria kaltetuta ikusi zuten herrialde gehienek berreskurapen ekonomikoa ikusi zuten. Integrazio politikoa, bereziki Europan, errealitate berri bat izan zen, gerra aurreko etsaitasunetik identitate komun bat sortzeko ahaleginarekin.",wiki
"Bikingoak Erdi Aroan Eskandinavian (gaur egungo Norvegia, Suedia eta Danimarka aldeko lurretan) bizi ziren herri bat ziren; ezagunak dira Europako hainbat lurralderi eraso ziotelako (badirudi Euskal Herrira ere iritsi zirela). Izan ere, oso marinel trebeak ziren, eta drakkar izeneko itsasontzi oso onak eraikitzen zituzten, merkataritzan aritzeko edota, esan bezala, beste lurralde batzuei erasotzeko, batez ere Ipar Itsasoan eta Itsaso baltikoan; dena den, haien itsasontziak oso egokiak ziren ibaiadarretatik sartu eta ibaietatik ere nabigatzeko, eta, horrela, Paris hiriari erasotzera iritsi ziren, eta badirudi Mediterraneora ere iritsi zirela.
Zenbait herrialdetan, normandiar hitza erabiltzen zen haiek izendatzeko (iparraldekoak esan nahi du); eta, izan ere, haietako batzuk Europa hegoaldera migratu eta Normandiako erresuma sortu zuten, gaur egungo Frantzia iparraldean.
Haien itsas bidaia luzeetan, badirudi Ameriketara ere iritsi zirela, Ternuaraino zehazki, Kristobal Kolon bera baino lehenago.",txiki
"Bikingoak Eskandinavia eta Danimarka aldeko gudari, merkatari, pirata eta esploratzaileei VIII-XI. mende bitartean eman izan zaien izena da. Garai hartan, argi ez dauden arrazoiengatik, hego-mendebalderantz eta hego-ekialderantz abiatu ziren gerra eta merkatari-bidaia luzeetan. Gehienetan, branka eta popa garai eta estuko ontzi luze eta meheetan bidaiatzen zuten. Ontzigintzan eta nabigazioan erdietsitako trebeziari esker, adituek diotenez, Kolon baino lehen Ameriketara iritsi ziren, baita Mediterraneora ere.
Hego-mendebalderantz joandakoei normandiar ere deritze. Normandiako erresuma sortu zuten. Hego-ekialderantz joandakoei, aldiz, barego esaten zaie. Azken hauek Errusiar Estatuaren oinarria jarri bide zuten. Haien itsas bidaia luzeetan Ternuaraino iritsi omen ziren, eta beste aldera, ibaietan gora eta behera, Kaspio Itsasoraino. Mediterraneoan ere ibilitakoak dira.
Gerra-espedizio handienetan ehunka ontzik hartzen zuten esku, Bikingo Aroaren bukaeran. Belaontzien ikuste hutsak izua zabaltzen zuen Europako Mendebaldean.
Bikingoen erlijioa erlijio nordiko deritzona zen, indoeuropar jatorrikoa. Odin eta Tor zituzten jainko nagusi.
Gudarien balentriak sagetan kantatu eta harri errunikoetan idazten zituzten, eta ornamentazio arte berezia garatu zuten.",wiki
"Bisigodoen erresumak gaur egungo Frantziaren hego-mendebaldea eta Iberiar penintsula okupatu zituen V. eta VIII. mendeen artean. Bisigodoak jatorriz Europako iparraldekoak ziren, eta antza denez, klima hoztu zenez, lur emankorragoen bila emigratu zuten. Erromatar Inperioari aurre egin zioten, baina azkenean, haien aliatu bihurtu ziren; V. mendearen hasieran, erromatar inperioak, indar militarra mantentzen jarraitu ahal izateko, barbaro deitutako herrien geroz eta behar handiagoa zuen. Horietako herri bat bisigodoak ziren. 
Baina Erromaren eta bisigodoen arteko harremanak ez ziren errazak izan; bisigodoek Italia inbaditu zuten eta hainbat hiri erromatar arpilatu zituzten, haien artean, Erroma, 410. urtean, Alariko II.a buruzagiak aginduta. Beranduago, 418. urtetik aurrera, erromatarrek bisigodoei Galiaren hegoaldean finkatzen utzi zieten eta Hispaniako lurraldeak ere emango zizkietela promes egin zieten, V. mendearen hasieran penintsulan sartu ziren beste herri barbaro batzuk (sueboak, bandaloak eta alanoak) garaitzeko laguntzaren truke. Hala, bisigodoak Iberiar penintsulan hedatu ziren. 
Bisigodoek erresuma bat sortu zuten Galiako hegoaldean eta Iberiar penintsulako zati handi batean, eta hiriburua gaur egungo Toulousen zegoen; erresuma horrek Erromaren menpe egoten jarraitzen zuen, baina geroz eta autonomia handiagoa zuen. Azkenean, Erromatar Inperioa 476. urtean desagertu zen, eta bisigodoen erresuma independentea bihurtu zen. 
Hala ere, VI. mendearen hasieratik aurrera, erresuma horrek Galian zuen lurraldearen zati handi bat galdu zuen eta frankoen esku gelditu zen; beraz, bisigodoek hiriburua gaur egungo Toledora mugitu zuten, bandaloak, sueboak eta alanoak kanporatu zituzten, eta ia penintsula osoa konkistatu zuten, baskoien, asturen eta kantabriarren lurraldeak izan ezik. Beraz, bisigodoen erresumak erromatar inperioa ordezkatu zuen Iberiar penintsulan. 
Hispanian, bisigodoak guztiz integratu ziren biztanle hispano-erromatarrekin; izan ere, euren berezko hizkuntza galdu zuten latina erabiltzeko, eta erromatar ohiturak nahiz erlijio kristaua bereganatu zituzten. 
VII. mendean zehar, bisigodoen erresumak nobleziako taldeen arteko gerra zibil batzuk jasan zituen; talde horiek euren erregea inposatzeko borrokatzen ziren. Historialari batzuen ustez, horietako talde batzuek mendebaldeko Afrikako iparraldea konkistatu zuten musulmanen laguntza bilatu zuten, edo 711. urtean musulmanak penintsulan sartu zirela aprobetxatu zuten. Musulmanen etorrerak barne borrokek ahuldutako bisigodoen erresumaren desagerpena azkartu zuen. Hala, 5 urtean bakarrik, musulmanek ia penintsula osoa konkistatu ahal izan zuten, iparraldea izan ezik. 
Andaluziaren gaur egungo izena «Al Andalus» izenetik dator, hau da, musulmanek Iberiar penintsulari eman zioten izenetik. Izen hori «bandalo» hitzetik omen dator, hau da, penintsularen hegoaldea okupatu zuen jatorri germaniarreko herritik.",txiki
"Bisigodoen Erresuma egun hego-mendebaldeko Frantzia den Septimanian eta Iberiar penintsulan V. eta VIII. mendeetan zehar izandako erresuma izan zen. Mendebaldeko Erromatar Inperioa ordezkatu zuen germaniar aginte sistemetako bat izan zen. Walia erregeak zuzendutako bisigodoek erromatarren kontrolpean zegoen Akitanian sortu eta Iberiar penintsula osora zabaldu zen. Erresumak Ekialdeko Erromatar Inperioa edo Bizantziar Inperioarekiko bere independentzia mantendu zuen, nahiz eta azkenak Hispanian bere aginte berrezartzeko arrakastarik gabeko saiakerak egin. VI. menderako frankoek Galian zeuzkaten lurraldeak jadanik konkistatuak zituzten, Septimaniako kostaldean zegoen lerro bat izan ezik. Hala ere, mende horren bukaeran Iberiar penintsula kontrolpean zuten, suebiarrak eta baskoiak[erreferentzia behar] menderatu eta gero. 716an Marokotik ateratako islamiar gudarosteek erresuma osoa konkistatu zuten, iparraldea baino kristauen eskuetan geratuz. Horrela, Asturietako Erresumak ordeztu zuen, Asturietako lehendabiziko erregea Pelaio izeneko bisigodoa izanik.
Bisigodoak eta baita bere lehendabiziko erregeak ere arrianoak zirenez, Eliza Katoliko Erromatarrarekin tirabirak izan zituzten. Hala eta guztiz ere, Nizeako I. kontzilioa eta gero katolizismora aldatu eta, handik aurrera, Elizak Toledoko kontzilioen bitartez izugarrizko eragina izan zuen. Bisigodoek Mendebaldeko Europako arautegi handiena sortu zuten, Liber Iudiciorum izenekoa.",wiki
"Bizantziar Inperioa Erdi Arora arte iraun zuen Erromatar Inperioaren ekialdeko zatia izan zen; horregatik, Ekialdeko Erromatar Inperioa ere deitzen zaio. Hiriburua Konstantinopla zen, gaur egun Turkian dagoena eta Istanbul izena duena. Mendebaldeko zatian ez bezala, hizkuntzarik garrantzitsuena greziera zen, ez latina, eta greziar kultura eta nortasuna ziren nagusi.",txiki
"Bizantziar Inperioa edo Ekialdeko Erromatar Inperioa Antzinaro Berantiarreko eta Erdi Aroko kristau inperioa izan zen, greziar edo heleniar kulturakoa. Hiriburua Konstantinopolis zuen, Bizantzio ere deitua (gaur egungo Istanbul).
Erromatar Inperioaren gainbeherarekin sortu zen, inperio hura bitan zatitu zenean. Mendebaldeko Erromatar Inperioa erori ondoren (476), beste mila urtez eutsi zion ekialdekoak, Konstantinopolis konkistatu zuten arte, hain zuzen (1453). Inperioaren jatorrian dago Dioklezianok ekialdeko muga lurraldeak babesteko ezarri zuen bitariko gobernua, Galeriok mantendu zuena. Konstantinopolis antzinako Bizantzio hiriaren gainean eraikitzeko erabakiak eta, batez ere, Konstantinoren hura inperio osoko hiriburu bihurtu nahiak (330) Inperioaren banakuntza ekarri zuen, Teodosio I.a hil ondoan (395). Semeen artean banatu zuenean, Arkadiori sortaldea egokitu zitzaion eta Honoriori, sartaldea. Ekialdeko Inperioa hego Danubiotik Ipar Mesopotamiaraino hedatzen zen, lur hauek barne zirela: Balkanak, Asia Txikia, Zipre, Kreta, Siria, Palestina, Egipto eta Ipar Mesopotamia.",wiki
"Burdin Aroa historiaurreko garai bat izan zen; jendea burdinazko lanabes edo erreminta eta armak erabiltzen hasi zen garaia, hain zuzen. Denborari begiratzen badiogu, ordea, Burdin Aroa ez zen mundu osoan garai berean hasi ez eta bukatu ere; adibidez, lehenengo Burdin Aroa ziur aski Ekialde Hurbilean eta Europako hego-ekialdean gertatu zen, gutxi gorabehera K.a. 1200. urte inguruan.",txiki
"Burdin Aroa, arkeologian eta historiografian, edozein herritako garapen historikoko epe bat da, non burdinaren erabilpena lanabesetan nagusitzen den. Metal horretaz gain, Burdin Aroko gizarteek beste aldaketa batzuk dituzte aurreko gizarteen aldean, hala nola nekazaritzan, sinesmen erlijiosoetan edo arte estiloetan, nahiz eta kasu guztietan ez den hala gertatzen.
Historiaurrea sailkatzeko hiru aroko sistema klasikoan, Burdin Aroa azkena da.  ""Burdin Aroa"" lokalki hasten da burdinaren edo altzairuaren ekoizpenak aurrera egin duenean, harik eta burdinazko erremintek eta armek erabilera komuneko brontzezko baliokideak ordezkatzen dituzten arte. Antzinako Ekialde Hurbilean, trantsizio hori Brontze Aroko kolapso deritzonaren ondorioz gertatu zen, K.a. XII. mendean. Teknologia berria laster zabaldu zen Mediterraneoko arroko eskualde osoan eta Asiako hegoaldean. Erdialdeko Asiara eta Ekialdeko Europara ere iritsi zen, eta geroago Erdialdeko Europara. Europako iparraldea ez zen K.a. 500 inguru arte iritsi.",wiki
"Depresio Handia garai ekonomiko zail bat izan zen, 1930ko hamarkadan. Estatu Batuetan hasi zen, baina laister mundu osora zabaldu zen. Enpresa askok itxi egin behar izan zuten, eta jende pila batek galdu zuen bere lana. Banku askok ere porrot egin zuten, eta jende askok aurreztuta zuen diru guztia galdu zuen. Sufrimendu ekonomiko handiko momentua izan zen denentzat, eta eragin negatiboak izan zituen jendearen bizitzetan. Historia modernoko krisi ekonomiko larrienetako bat izan zen.",txiki
"Depresio Handia, Beheraldi Handia edo 1929ko Krisia ere deitua, (ingelesez: Great Depression) 1929ko urrian hasi, eta 1930. hamarkada osora luzatu den mundu mailako krisi ekonomikoa izan zen. Orotara 1929 eta 1932 urteen artean kalkulatzen da BPG mundiala %15ez jautsi zela. Beste krisi momentu batekin parekatzeko, Atzeraldi handiaren momentuan (2008tik 2009ra) BPG mundiala %1z baino guttiago apaldu zen.
1920ko hamarkadak nazioartean suposatu zuen ekonomiaren oparotasuna 1929ko urriaren 24ean amaitu zen, Ostegun Beltzarekin. Krisi ekonomikoa, produkzio industrialaren jaitsiera, nazioarteko merkataritzaren etetea, demokrazien ahultzea eta, azkenik, Bigarren Mundu Gerraren hasiera erakarri zituen.",wiki
"Diktadorea, Antzinako Erroman, kargu politiko bat zen aparteko egoera batean (eta, bereziki, gerra garaian) pertsona bati ematen zitzaiona, denbora mugatu batez, herrialdeko botererik handienak haren esku utziz kontsulen gainetik. 
Kargu hori gure aroa baino lehenagoko VI. mendean sortu zen. Diktadorea ez zen boterea indarrez eskuratzen zuen norbait, baizik eta Senatuaren erabakiz, herrialdearen buruzagitza partekatzen zuten bi kontsuletatik bat aukeratzen zutenean sei hilabetez botere guztiak bere esku edukitzeko. Errepublikan krisi politiko edo sozial larri bat gertatzen zenean hautatzen zen diktadorea, bereziki porrot militar baten ondoren. 
Diktadoreak oso botere handiak eskuratzen zituen: kontsulek beren ahalmenak galtzen zituzten eta beste magistratura edo kargu politiko guztiak ere etenda geratzen ziren; magistratuek beren karguan jarraitzen zuten, baina diktadorearen aginduak bete behar izaten zituzten.
Hala ere, diktadorea bere karguan zegoen bitartean ezin zen Italiatik kanpora atera, eta Senatuak onartzen zizkion baliabideak baino ez zituen bere esku; hau da, ezin zuen ondare publikoa bere esku eduki.
Diktadore-kargua gutxienez sei hilabeterako erabakitzen bazen ere, askotan diktadoreek lehenago uzten zuten kargua, izendapena erabakitzeko arrazoia zen arazoa konponduta geratzen bazen. 
Diktadoreari 24 liktorek laguntzen zioten alde guztietara beren fasces izeneko makilekin, diktadoreak botere guztia zuela adierazten zuen sinbolo modura. 
Gure aroa baino lehenagoko 501 eta 202. urteak bitartean, 76 diktadura egon ziren; baina denborarekin, funtzio hori bertan behera geratu zen, Senatua kontsulen botereak indartzea erabakizen hasi zenean. 
Kasu gutxitan, bizi arteko diktadore batzuk ere egon ziren Erromaren historian; lehena Sila, eta Julio Zesar ere bai. Inperioaren garaian, berriz, kargua desagertu egin zen, enperadoreak zituelako botere guztiak.",txiki
"Diktadorea Antzinako Erromako magistratu edo kargudun bat izaten zen, aparteko egoera berezietan, gerra garaian batez ere, agintea eskuratzen zuena eta kontsulen gaineko agintea ere bazuena. Diktadorearen kargu edo magistratura diktadura deitzen zen.
Diktadura Tito Lartzio kontsularen proposamenez sortu zen K.a. VI. mendean, bera izan zelarik kargu horretan aritu zen lehena.
Diktadorea kontsuletako batek izendatzen zuen, Senatuaren aginduari jarraituz, beronek baitzuen izendapena noiz egin behar zen eta kargua nork beteko zuen erabakitzeko ahalmena. Hasieran, patrizioak soilik izan zitezkeen diktadoreak, baina K.a. 356. urtean plebeioei ere eman zieten horretarako eskubidea.",wiki
"Egear zibilizazioa termino orokorrarekin, historiaurreko Greziako Brontze Aroko zibilizazioak izendatzen dira, Egeo itsasoaren inguruan garatu baitziren. Europan garatu zen lehenengo zibilizazioetako bat izan zen, K.a. 3000. urtea ondoren sortu zen, Egeo Itsasoaren ondoan. Gaur egun Greziaren parte diren penintsulan eta uharteetan hedatu zen. 
Zibilizazio honek hainbat aro izan zituen. Kreta uhartean hasi zen, eta lehenengo aro horri, gaur egun, zibilizazio minoikoa deitzen zaio. Ondoren, Greziako penintsulan garatu zen; beste aro honi Mizenastar zibilizazioa deitzen zaio.",txiki
"Egear zibilizazioa, edo Egeoko zibilizazioa, Greziako Brontze Aroan Egeo itsasoaren inguruan sortutako zibilizazioa izendatzeko termino orokor bat da. Haren barruan hiru eskualde geografiko sartzen dira, ezberdinak baina harremanak eta elkarrekiko eraginak zituztenak: Kreta, Zikladak eta kontinenteko greziarrak. Kreta Brontze Aroko Lehen Aroko zibilizazio minoikoarekin lotua dago. Zikladen zibilizazioak kontinentearekin bat egiten du aro heleniko goiztiarrean (""minoikoan"") eta Kretarekin aro minoiko ertainean. K.a. 1450etik aurrera, greziar Mizenastar zibilizazioa Kretara hedatzen da, ziurrenik konkista militarragatik.
Greziako Egeo Neolito Aroko lehen nekazaritza-populazioek nekazaritza Europa mendebaldera eraman zuten K.a. 5.000 urteak baino lehen.",wiki
"Egiptoko piramideak garai bateko faraoien hilobiak dira.
Piramideak harrizko egitura handiak dira, hiruki modukoak. Barruan, gela txiki dotore batean, faraoia hobiratzen zuten, sarkofago batean momifikatuta eta altxorrez inguratuta.
Piramiderik ezagunenak Gizakoak dira, iraun duten guztien artean handienak eta hobetoen kontserbatuta daudenak direlako. Giza Egiptoren iparraldean dago, Kairo hiriburutik gertu.
Gizako piramideak hiru dira: Keopsen piramidea, Kefrenen piramidea eta Mizerinoren piramidea (keops, Kefren eta Mizerino faraoi batzuen izenak dira). Gutxi gorabehera, Kristo aurreko 2500. urtean eraiki zituzten, hau da, duela 4.500 urte. Hain zaharrak izan arren, oso ondo kontserbatuta daude: harri sendoak erabili zituzten eraikuntzan, eta piramidearen egiturak oso ondo jasaten du denboraren eragina. Gaur egun ez daukate hasieran zituzten harri leunduz egindako estalkia, beste eraikin batzuetarako kendu zituztelako noizbait. 
Urteak behar izaten ziren piramide bat eraikitzeko. Greziako Herodoto historialariak esan zuen hogei urte behar izan zituztela Keopsen piramidea egiteko. Hori ba, inork ez daki nola eraiki ziren zehazki, oso harri handiak direlako; aditu  batzuen ustez, hareazko arranpa handiak erabili zituzten; baina seguru aski beste tekbika batzuk erabiliko zituzten. Bestalde, langileak esklaboak zirela uste zen lehenago, baina gaur egun bestela uste da, hau da, soldatapeko langileak zirela eta ez esklaboak.

English

Français",txiki
"Egiptoko piramideak antzinako piramide itxurako eraikuntzak dira, Egipton daudenak. 2008an, iturrien arabera 118 edo 138 piramide identifikatu daude Egipton. Gehienak, faraoia eta ezkontideak lurperatzeko eraiki ziren, Egiptoko Inperio Zaharraren eta Ertainaren garaietan.
Egiptoko piramide zaharrenak Saqqara herrian daude, Menfis antzinako hiriburuaren ipar-mendebaldean. Horien artean zaharrena Zoserren piramidea da, K.a. 2630–2610 inguru eraikia, III. dinastian. Piramide hau eta inguruetako multzoa Imhotep arkitektoak diseinatu zuen, eta munduko harlanduzko eraikuntza monumental zaharrentzat jotzen da..
Ezagunenak Gizan daude, Kairoko aldirietan. Gizako piramideak munduan eraiki diren egitura handienen artean daude. Keopsen piramidea da Egiptoko piramide handiena, eta zutik dirauen munduko zazpi mirarien artean bakarra.",wiki
"Erroma 1.000 urtez izan zen Europako eta Mediterraneo inguruko nagusia eta herrialde indartsuena. Baina, gure aroko 200. urte inguruan, nagusitasun horren gainbehera hasi zen. Erromatar Inperioa oso handia zen eta gero eta zailago zen gobernatzea. Azkenik, 476. urtean, Erroma hiria barbaroek konkistatu eta mendebaldeko inperioa deseginda geratu zen.
Erromatar Inperioaren garairik onena gure aroko 117. urte inguruan izan zen, Trajano enperadorearen agintepean. Garai hartan, Mediterraneo inguruko ia lurralde guztiak inperioaren esku zeuden: hots, iberiar penintsula, gaur egungo Frantzia, Italia, Britainia Handiko hegoaldea, Grezia, Errumania, Turkia, Ekialde Hurbila, Egipto eta Afrikako iparraldea.",txiki
"Mendebaldeko Erromatar Inperioaren erorialdia —Erromatar Inperioaren erorialdia edo Erromaren erorialdia izenez ere ezaguna— Mendebaldeko Erromatar Inperioaren botere politiko zentralaren galera izan zen; Inperioak bere arauak betearazteko boterea galduz joatea ekarri zuen prozesu bat, haren lurraldea hainbat entitate politikotan zatitu zuena. Glen W. Bowersocken esanetan ""erorialdiak itsutu gaitu: gainbehera guztien arketipo bilakatu da eta baita gure beldurren ikurra ere"". Izan ere, Inperioren erorialdia egungo historiografiaren gai nagusienetariko bat da. 1984an, Alexander Demandt alemaniar historialariak Erromaren gainbehera azaltzeko 210 teoria argitaratu zituen eta handik aurrera teoria berriak proposatu dituzte.
Gainbehera motel hau 320 urteko denboraldi batean gertatu zen, 476ko irailaren 4an Odoakro germaniar buruzagiak Romulo Augustulo azken enperadorea tronutik kendu zuenean burutu zena. Historialari moderno batzuek dataren inportantzia zalantzan jartzen dute, alde batetik Julio Nepote Dalmatiako Salonan 480an eraila izan arte bizi zelako eta bestetik ostrogodoek erromatar ohiturak mantendu zituztelako. Gibbonen esanetan, Ekialdeko Erromatar Inperioak 1453ko maiatzaren 29an Konstantinopla erori zenerako mantendu zela kontuan ere hartu behar da.
Beste data batzuk ere proposatu dituzte: 378ko Hadrianopolisko gudua, 395eko Teodosio I.aren heriotza, 406ko germaniarren Rhin zeharkatzea, 408ko Estilikoren heriotza (mendebaldeko armada indargabetu zuena), 410eko Erromako arpilatzea, 565eko Justiniano I.aren heriotza edo 632ko Islamen sorrera.
Hori zela eta, aditu batzuen ustez, ""erorialdia"" baino areago, eraldatze konplexua izan zen.",wiki
"Erromatarren aurreko herriak Hispaniaren erromanizazioa baino lehenagoko Iberiar Penintsulako lurralde ezberdinetan bizi ziren jatorrizko herriak dira. Iberiar penintsularen kasuan, erromatarren aurreko herririk garrantzitsuenak ondoko hauek izan ziren:",txiki
"Iberiar Penintsulako erromatar konkista K.a. III. mendean hasi zen, noiz Erromatar Errepublikak bertoko zeltiberiarren eta kartagotarren lurrak bereganatu zituen. Kartagotarrek penintsularen hegoaldean eta ekialdean zituzten lurrak k.a. 206an erori ziren, Bigarren Gerra Punikoan zehar. Erromatarrek epeka epeka bere kontrola zabaldu zuten baina ez zuten anexio politikori egin. Baina Errepublika erori zenean (k.a. 27), Zesar Augustok k.a. 19an Penintsula osoa beretu zuen. Erromatar Inperioak penintsula anexionatu zuenean, bertan zenbait talde etniko eta tribu asko bizi ziren.
Prozesua Bigarren Gerra Punikoan (k.a. 218–k.a. 201) hasi zen, noiz kartagotarren porrotaren (k.a. 206) ondorioz, erromatarrek hauen lurraldeak bereganatu zituzten hegoaldeko Hispanian eta ekialdeko kostaldean. Horrela inauguratu zen erromatar egote Hispanian. Gerra amaitu eta lau urte geroago, k.a. 197an, erromatarrek Iberiar Penintsulako hegoalde eta ekialdeko bere konkistak bi probintziatan banatu zituzten: Hispania Ziterior (ekialdeko kostaldea, Pirinioetatik Cartagenaraino) eta Hispania Ulterior (gutxi gorabehera, egungo Andaluzia).
Hurrengo 170 urteen zehar, Erromatar Errepublikak pixkanaka pixkanaka Hispanian zuen kontrola hedatu zuen. Hau konkistaz baino bakegintzaren bidez egin zuten. Bere jarrera erreaktiboa izan zen. Anexioa bilatu baino, bertoko herrien matxinadei erantzun zuten. Erromatarrek hainbat gudu borrokatu zuten eta soldadu asko galdu zituzten prozesuan. Batzuetan, adibidez penintsularen mendebaldean, erreboltarien aurkako operazioak ere egin zituzten. Erromatarren lehentasuna baketze eta bertoko tribuekiko kontrola hedatzea zen. Bere probintzietatik at zeuden zenbait hiri zergadun bilakatzeaz gain, aitzindari-talde eta koloniak ere ezarri zituzten kontrola indartzeko. Erromatarrek itun administratiboak egin zituzten, izan ere, gobernadoreek, Erromatik urrun izanda, independentzia asko zuten. Garai honen azken aldian, Senatuak kontrola indartzea saiatu zen baina gainbegiratzerik gabeko ofizialen abusu eta eragozpenak gutxitzeko asmoarekin. Garai honen ezaugarri nagusia bertoko herrien erromanizazioa izan zen. Hispaniar tribuek erromatar sistema ekonomikoan parte hartzen zuten.
Baina Errepublika erori eta enperadoreak agertu zirenean dena aldatu zen. Penintsularen iparraldean izan zen azken matxinada handian, Kantabriar Gerretan, garaipena lortu ondoren, Zesar Augustok penintsula osoa konkistatu zuen eta Erromatar Inperioari anexionatu zion. Gainera berrantolaketa administratibo bat egin zuen. K.a. 19an gertatu zen, hau da, kartagotarrak Hispaniatik kanporatu baino 187 urte beranduago.
Konkistaren ondorioz, Hispania Ziterior zeharo handitu zen eta ipar-ekialdeko eta iparraldeko Hispania barnean hartu zituen. Izenaz ere aldatu zuten eta Hispania Tarraconensis bilakatu zen. Hispania Ulterior, berriz, bi probintziatan banatu zen: Betika (egungo Andaluziaren gehiena) eta Lusitania (egungo Portugal Dueroraino, Salamancako probintziaren zati bat eta Extremadura barnean zituena)",wiki
"Etruriar edo etruskoak orain Italia den lurraldean bizi ziren duela 2.500 urte baino gehiago. Haien herrialdeak Etruria zuen izena. Marinel onak ziren eta Italiako mendebaldeko kostaldeko itsasoak menperatzen zituzten.
Etruria italiar penintsularen erdialdean zegoen kokatuta. Mendebaldean Tirreniar itsasoak, iparraldean Arno ibaiak, eta ekialde eta hegoaldean Tiber ibaiak mugatzen zuten.
Marzabotton, Bolonia hiritik gertu, ondo kontserbatutako hiri etrusko bat atera da argitara, K.a. 500. urte inguruan eraikitakoa. Bertan argi ikusten da etruskoak izan zirela Mediterraneo eskualdeko lehenak plano karratu batean oinarritutako hiriak eraikitzen. Plano horretan, kale gehienak ipar-hegoalde norabidean zeuden, ekialde-mendebalde norabidean gurutzatzen zituzten kale gutxi batzuekin. Geroago, erromatarrek plano hori jarraitu zuten kanpamentu militarrak eta hiri berriak egiteko.",txiki
"Etruriarrak edo etruskoak antzinako Italian, zehazki egungo Toskanan, bizi zen herria eta zibilizazioa ziren, erromatarrek etrusci edo tusci deituak. Erromatarrek eman zieten izenetik dator egungo Toskana izena, nahiz eta haien aberria Etruria zen.
Antzinako grezieraz Τυρρήνιοι (Tyrrhēnioi) deitzen zieten eta hortik latinez Tyrrhēni (etruskoak), Tyrrhēnia (Etruria) eta Mare Tyrrhēnum (Tirreniar itsasoa) hitzak sortu zituzten. Etruskoek bere buruari Rasenna, sinkopatuta Rasna edo Raśna deitzen zioten.Bere hizkuntza propioa zuten: etruskoa hain zuzen ere. Etruskoen zibilizazioa Erromaren sorrera baino lehenagoko historiaurrean hasi zen eta Erromatar Errepublikak etruskoen lurrak berenganatu zituen arte iraun zuen. Bere une gorenean, Erromaren sorreraren eta Erromatar Monarkiaren garaietan, hiru hiri-konfederaziok osatzen zuten:

Etruriakoa
Po ibaiaren haranekoa, tartean ekialdeko Alpeak izanik.
Latium eta Campaniakoa.Erroma etruskoen lurraldeen barne zegoen eta bere historiaren hasieran etruskoen menpe izan ziren erromatarrak, K.a. 396an Veii konkistatu zuten arte.",wiki
"Euskadi Ta Askatasuna, ETA siglez ezagunagoa, Euskal Herriaren independentzia eta sozialismoa lortu nahi zituen erakunde armatu klandestinoa izan zen, 1958ko abenduan sortua, eta 2018ko maiatzaren 3an desegina. Munduko herrialde gehienek, eta Euskal Herrian dauden instituzio eta alderdi politiko gehienek talde terroristatzat hartzen zuten. Herritar sektore batzuek babesa eskaini izan diote, historian zehar.

Español",txiki
"Euskadi Ta Askatasuna, ETA siglez ezagunagoa, Euskal Herriaren independentzia eta sozialismoa lortu nahi zituen erakunde armatu klandestinoa izan zen, 1958ko abenduan sortua, eta 2018ko maiatzaren 3an desegina. Euskal Nazio Askapenerako Mugimenduaren barruan, talderik esanguratsuenetarikoa izan zen, baita euskal gatazkak izan zuen partaiderik garrantzitsuenetarikoa ere.
ETAk bere burua «nazio askapenerako euskal erakunde sozialista iraultzaile»tzat zuen. Goiburua «Bietan jarrai» zuen. Hainbat Estatuk (Ameriketako Estatu Batuak, Espainia, Frantzia eta Kanada) eta nazioarteko erakundek (Europako Kontseilua, Nazio Batuen Erakundea, Europol eta abar) erakunde terroristatzat izendatu zuten.
1968tik 2010 arte, ETAren ekintza arruntenak lehergailu eta arma bidezkoak izan ziren, pertsonen nahiz ondasunen aurka. Gutxienez 758 gizabanako hil zituen, bereziki Espainiako segurtasun indarretako kideak, baina baita politikariak, epaileak, enpresaburuak, kazetariak, droga-trafikatzaileak eta halako kargu edo ogibide publiko berezirik ez zuten lagunak ere. Hainbat enpresabururi estortsioa egin zien, iraultza-zerga delakoa ordainarazteko; eta bahiketak ere egiten zituen.XXI. mendean zehar Dena da ETA doktrina politiko-juridikoaren ondorioz, Espainiako legediaren aurrean etakidea nor zen eta nor ez zen desitxuratu egin zen. Besteak beste, 2002az geroztik Alderdien Legearen ondorioz hainbat alderdi politiko, 600dik gora hautes zerrenda eta gizarte-antolakunde legez kanpo utzi zituzten Hego Euskal Herrian, ETArekin nolabaiteko «lotura» izatea egotzita. ETAk hainbat aldiz egin zituen su-etenak eta Espainiako Gobernuarekiko negoziazioak. 2010az geroztik ez zituen armak erabili, eta 2011z geroztik Espainiako eta Frantziako gobernuekin bake elkarrizketak egiteko saioak egin zituen, baina gobernu horiek uko egin zioten. Azkenean, ETA gizarte zibilaren laguntzaz 2017an armagabetu zen.
2018ko maiatzaren 3an, Kanboko Topaketa edo Gatazkaren Konponbidea Aitzinatzeko Nazioarteko Topaketaren bezperan, agiri baten bidez bere behin betiko desegitea iragarri zuen. 21. mende hasieratik, ETAk eragindako biktimak eta kalteak bete-betean sartu ziren Hego Euskal Herriko eta, ñabardurak ñabardura, Espainiako agenda politikoan eta gizartean, haien oroimena gal ez zedin; aldi berean eta haren lorratzean, beste eragile politiko armatuen ekintza eta kalteen oroimenak ere oihartzun handiagoa hartu zuten.",wiki
"Fenizia antzinako zibilizazio bat izan zen, gaur egungo Libano, Siria eta Israelgo lurretan garatu zena, Mediterraneoaren ekialdeko kostaldean. Zibilizazio hori, batez ere, K.a. XII. eta VII. mende bitartean garatu zen, kostaldeko hainbat hiritan: Tiro, Biblos, Sidon...

Feniziarrak nekazariak ziren, baina batez ere merkatari eta itsas-gizon trebeak, eta Mediterraneoko bazter guztietatik ibili ziren, baita Atlantikora iritsi ere; horrela, hainbat kolonia fundatu zituzten: ospetsuena, Kartago, gaur egungo Tunisian; eta Espainian, Gadir (gaur egungo Cádiz aldean). Aberastasun handiak lortu zituztenez, inguruetako inperioen konkistak jasan zituzten, batez ere asiriarrak, egipziarrak, persiarrak eta greziarrak, Alexandro Handiarekin.
Feniziarrak izan ziren mendebaldeko alfabetoa asmatu zutenak; izan ere, haien alfabetoan oinarritu zen greziarren alfabetoa lehendabizi eta erromatarrena gero.",txiki
"Fenizia Mediterraneoaren ekialdeko kostaldearen eta Libanoko mendien arteko lur zatia zen. Bertan, zibilizazio oparoa egon zen K.a. II. milurtekotik aurrera. Inoiz ez zen batasun politikorik lortu herrialdean, baina hiri federazio oparoa eratu zuten. Hiri nagusiak Arados, Biblos, Sidon, Tiro, Akko (gaur egungo Akre), Arvad (Ruad), Berit (Beirut) eta Ugarit izan ziren.
Lurraldea hain txikia zenez, Mediterraneo itsasoan zehar merkataritzan jardun behar izan zuten. Euren kostako hainbat lekutan koloniak sortu zituzten, Gadirrekoa adibidez, Espainian, eta Kartagokoa, Tunisian. Han zirtzileriak, lurrinak, purpura eta anbar kolorez tindatutako oihalak saltzen zituzten. Trukean, metalak, larruak eta esklaboak erosten zituzten.
Feniziar herriak, semitak, naturaren indarrak gurtzen zituen, Baal jainkoa eta Astarte jainkosagan gorpuztuta, eta haien ekarpen kulturalik handiena Alfabeto Fonetikoa asmatzea izan zen. Denborarekin, lurralde hori beste herri batzuek menperatu zuten, egiptoarrek, asiriarrek eta persiarrek, adibidez.
Brontze Aro Amaieran bertan zeuden kanaandarren oinordekoak ziren.",wiki
"Filipe II.a 1556tik Espainiako errege izan zen, eta 1580tik Portugalgo errege ere bai, 1598an hil zen arte. Agintari katoliko boteretsu bat izan zen. Errege izan zen bitartean, beste zenbait herrialde europarrekin aurka sartu zen gerran. Lau aldiz ezkondu zen; emazteetako bat Maria I.a Ingalaterrakoa izan zuen.
Filipe 1527ko maiatzaren 21ean jaio zen Valladoliden, Espainian. Karlos V.a enperadorearen eta Elisabet Portugalgoaren semea zen. Aitari esker Filipek Milango Dukerria (1540), Napoliko eta Siziliako erreinuak (1554), eta Herbehereak (1555) eskuratu zituen. Bere aitak 1556an Espainiako tronua utzi zuenean, Felipe II.a Espainiakoa bihurtu zen 1559tik aurrera ez zen Espainiatik irten; hortaz, beste lurraldeetan zeuden bere mendekoek ez zuten inoiz ikusi. 
Filipe katoliko jainkotiarra zen. Europako herrialde askotan hedatu zen Erreformarekin ez zegoen ados (Erreforma katolizismoarekin hautsi eta eliza protestanteen sorrera bultzatzen zuen mugimendua izan zen). Bere betebeharra Espainiarentzat munduko boterea lortzea eta katolizismoa berriz ezartzea zela pentsatzen zuen.
Portugal irabazi bazuen ere, ez zuen lortu Herbehereetako matxinada bat geldiaraztea. Filiperen indarrek garaipena lortu zuten Lepantoko guduan 1571ean turkiar otomandarren aurka. 1588an Filipe II.a Ingalaterra konkistatzen ahalegindu zen. Herrialdea erasotzeko Espainiako Armada bidali zuen, 130 ontzik osatutako flota. Porrot egin zuen, ordea.

Español",txiki
"Filipe II.a Gaztelakoa Zuhurra edo Filipe I.a Portugalgoa (Valladolid, 1527ko maiatzaren 21a - El Escorial, 1598) 1556-1598 bitartean Espainiako erregea eta 1580-1598 bitartean Portugalgo erregea izan zen. Horrez gainera, Maria I.a Ingalaterrakoarekin ezkondurik egon zen urteetan (1554-1558), Ingalaterra eta Irlandako errege ezkontidea izan zen.
Bere garaian izugarri zabaldu zen Espainiar Inperioa (Amerika, haren omenez izendatutako Filipinetako uharteak) eta 1580. urtean Portugalgo erreinuaz eta inperioaz jabetu zen Espainiako koroa. Maila handiko aholkulariz eta militarrez inguratua egon zen beti (Albako dukea, Granvelle, Alexandro Farnesio, Joan Austriakoa…), baina ez zen batere trebea izan administrazioan eta barne politikan. Ameriketan pilaturiko urre guztiarekin ere, lur jota utzi zuen Espainiako ekonomia. Bestalde, erlijioan ezarri zituen lege zorrotzak oso ondorio txarrak ekarri zizkion Espainiako erresumari, Filipe II.aren garaian Espainiako Urrezko Mendea izeneko aroa hasi zen arren.
Filipe II.ren erregealdiak oso iritzi kontrajarriak sortu ditu. Espainiarrek errege zuhurra izendatu zuten; protestanteentzat, ordea, hegoaldeko deabrua (dæmon meridianus) eta tiranorik ankerrena izan zen",wiki
"Frantziako Iraultza 1789tik 1799ra Frantzian gertatutako gatazka gogor bat izan zen. Iraultza horren ondorioz, Luis XVI.a bota egin zuten Erregetzatik, eta monarkia absolutua desagertu egin zen Frantzian eta aldaketa politiko eta sozial sakonak gertatu ziren. Haren ondorioz, Frantziako Errepublika sortu zen, gaur egun oraindik irauten duen egitura politiko nazionala.
Borroka horretan, herritar xumeak (burgesia eta herri xehea) aristokraten pribilegioen aurka borrokatu ziren (nobleziaren eta elizgizon aberatsen aurka); izan ere, herritarrak haserre bizian zeuden, elikagaien prezioak asko garestitzen ari zirelako, zergak etengabe igotzen zirelako eta haiek bakarrik ordaindu behar izaten zituztelako.
Frantziak garai honetan ezagutu zituen aldaketa politiko eta sozial sakonek eragin handia izan zuten Europa osoan eta Ameriketako kolonietan. Antzinako Erregimena deitzen denaren bukaera ekarri zuen gertakari historikoa izan zen.

Deutsch
English
Español
Français",txiki
"Frantziako Iraultza (frantsesez: Révolution française) 1789tik 1799ra bitartean Frantzian aldaketa azkar eta sakonak ekarri zituen prozesu sozial eta politikoa izan zen. 1789tik aurrera Frantzian eta bere kolonietan izandako asaldura sozial eta politiko sakona izan zen. Iraultzak monarkia garaitu zuen, errepublika bat ezarri zuen, asaldura politikoko aldi bortitzak katalizatu zituen eta, azkenik, Napoleonen agindupeko diktadura bati ekin zion, bere printzipioetako asko Mendebaldeko Europan eta harantzago konkistatu zituen eremuetara eraman zituena.
Frantziako Iraultzaren arrazoiak konplexuak dira, eta oraindik ere historialarien artean eztabaidatzen dira. Lehen aipatu dugun bezala, Zazpi Urteko Gerraren eta Amerikako Gerra Iraultzailearen ondoren, Frantziako gobernua erabat zorpetuta zegoen. Bere finantza egoera berrezartzen saiatu zen da erregimen fiskal inpopularren bidez, oso erregresiboak zirenak. Iraultzaren aurretik, uzta txarren urteak okertu egin ziren ale-industriaren desarauketa zela eta (Pacte de Famine izeneko konspirazioa), eta ingurumen-arazoek herri-erresumina areagotu zuten, ezarritako elizako aristokrazia eta klero katolikoaren pribilegioengatik. Historialari batzuek Thomas Jeffersonek aldarrikatu zuenaren antzeko zerbaiti eusten diote: Frantzia ""gure Iraultzak [estatubatuarrak] esnatu zuela"". Aldaketa-eskariak Ilustrazioaren idealen arabera formulatu ziren eta 1789ko maiatzean Estatu Orokorren deialdiari lagundu zioten. Iraultzaren lehen urtean, Hirugarren Estatuko kideek (plebeioak) kontrola hartu zuten, Bastillari uztailean eraso egin zioten, Gizakiaren eta Herritarraren Eskubideen Deklarazioa abuztuan onartu zen, eta Versaillesera Emakumeen Martxak errege gortea urrian Parisera itzultzera behartu zuen. Lehen etapako gertaera nagusi bat, 1789ko abuztuan, feudalismoaren abolizioa eta Antzinako Erregimenetik geratu ziren antzinako arau eta pribilegioak deuseztea izan zen.
Hurrengo urteetan borroka politikoak izan ziren hainbat batzar liberalen eta monarkiaren eskuineko aldekoen artean, erreforma garrantzitsuak zapuztu nahi zituztenak. 1792ko irailean aldarrikatu zuten Errepublika, Frantziak Valmyn irabazi ondoren. Nazioarteko kondena ekarri zuen gertaera garrantzitsu batean, Luis XVI.a 1793ko urtarrilean exekutatu zuten.
Kanpoko mehatxuek gertutik markatu zuten Iraultzaren ibilbidea. 1792an hasi ziren Gerra Iraultzaileek italiar penintsula, Herbehereak eta Rhin ibaiaren mendebaldeko lurralde gehienak konkistatzea lortu zuten Frantziako garaipenak jaso zituzten, aurreko gobernu frantziarrek mendeetan zehar saihestu zituzten lorpenak. Barnean, herri asaldurak nabarmen erradikalizatu zuen Iraultza, Maximilien Robespierre eta jakobinoen gorakadarekin amaituz. Salbamen Publikorako Batzordeak ezarritako diktadurak, Izu Garaiak, 1793tik 1794ra elikagaien eta beste artikulu batzuen prezioen kontrola ezarri zuen, esklabotza indargabetu zuen atzerriko kolonia frantsesetan, eliza katolikoa ezegonkortu zuen (gizartearen deskritautzea), egutegi errepublikar sekular bat sortu zuen, buruzagi erlijiosoak kanporatu zituen eta errepublika berriaren mugak etsaiengandik ziurtatu zituen.
Erreakzio Termidoriarraren ondoren, Direktorioa bezala ezagutzen den kontseilu exekutibo batek Frantziako estatuaren kontrola hartu zuen 1795ean. Hauteskundeak bertan behera utzi zituzten, zorrak errefusatu zituzten (prozesuan finantza ezegonkortasuna sortuz), klero katolikoa jazarri zuten eta atzerrian konkista militar garrantzitsuak egin zituzten. Ustelkeria karguek jazarria, direktorioa Napoleon Bonapartek 1799an zuzendutako estatu kolpe batean kolapsatu zen. Napoleonek, bere herri kanpaina militarren bidez Iraultzaren heroi bihurtu zenak, Kontsulatua ezarri zuen, eta, beranduago, Lehen Inperioa, Napoleondar Gerretako gatazka global sorta zabalago baterako eszenatokia prestatuz.
Etorkizuneko mugimendu iraultzaile ia guztiek atzera begiratu zuten, Iraultzara, haren aurrekari gisa. Bere esaldi nagusiak eta sinbolo kulturalak, hala nola Marseillesa eta Liberté, fraternité, égalité, ou la mort, historia modernoko beste nahasmendu handi batzuen erakargarri bihurtu ziren, mende bat beranduagoko Errusiako Iraultza barne. Iraultzaren balioak eta instituzioak nagusi dira Frantziako politikan gaur arte. Iraultza sistema feudala ezabatzean, gizabanakoaren emantzipazioan, lurraren jabetzaren banaketa handiago batean, jaiotza noblearen pribilegioen abolizioan eta gizonen arteko berdintasunaren ezarpen nominalean gertatu zen. Frantziako Iraultza beste iraultza batzuetatik bereizi zen, ez soilik bere nazio izaeragatik, baizik eta gizateria osoari mesede egin nahi ziolako.
Frantziako Iraultza XVIII. mendeko pasarterik garrantzitsuenetako bat da, batzuen ustez historia unibertsaleko gertakari nagusietako bat. Mundu mailan, Iraultzak errepubliken eta demokrazien gorakada bizkortu zuen. Ideologia politiko modernoenak garatzeko gune fokala bihurtu zen, liberalismoa, erradikalismoa, nazionalismoa eta sekularismoa hedatzera eramanez, beste askoren artean. Erabateko gerraren jaiotzaren lekuko ere izan zen Iraultza, Frantziaren baliabideak eta bere herritarren bizitzak defentsa nazionalaren helbururantz antolatzean. Bere dokumentu zentraletako batzuek, Gizakiaren eta Herritarraren Eskubideen Adierazpena kasu, abolizionismoaren eta sufragio unibertsalaren aldeko mugimenduak inspiratzen jarraitu zuten hurrengo mendean.",wiki
"Galia antzinako erromatarrek Europa mendebaldeko lurralde bati eman zioten izen zaharra da. Lurralde hori gaur egungo Frantziarena dela esaten da askotan, baina hori baino zabalagoa zen; izan ere, galiarrak gaurko Frantziako lurraldean ez ezik, Italiako iparraldean, Belgikan, Herbehereetan, Suitzan eta Rhin ibaitik mendebalderako Alemaniako lurretan ere bizi izan ziren. Galiarrak herri zelta bat ziren eta tribu ugaritan banatuta zeuden. Europako erdialdetik iritsi omen ziren lurralde horietara gure aroa baino lehenagoko IX. mendean; haien kultura ia erabat desagertu zen erromatarrek menderatu zituztenean; Bretainian, Frantziako ipar-mendebaldean, oraindik mintzatzen da hizkuntza zelta bat, bretainiera, baina ez dago oso egoera onean.",txiki
"Galia (latinez Gallia, grekoz Galatia) antzinatean Europako mendebaldeko eskualde batek zeukan izena da, non gaur egun Frantzia, Belgika, mendebaldeko Suitza, eta Herbehereetako zein Alemaniako zatiak dauden.",wiki
"Gengis Khan konkistatzaile bat izan zen, erdialdeko Asiako nomadak elkartu zituena. Mongoliako estatua eraiki zuen haien lurretan. Ondoren, bere armada Mongoliatik kanpora, urrutira, eraman zuen. Elkarrekin inperio erraldoia eraiki zuten. Horretaz gain, jende asko hil eta hiri ugari suntsitu zituzten. 
Gengis Khan 1162 inguruan jaio zen iparraldeko Mongolian. Hasieran, Tedmujin zuen izena. Mongoliar herri ugari bizi ziren Mongolian; haien artean lotura zuzena zegoen arren, ez zuten euren burua herri berdintzat jotzen. Tedmujinen aita mongoliar talde horietako baten burua zen. Tedmujinek bederatzi urte zituela, beste talde mongoliar bateko etsaiek (tatarrek) aita hil zioten. Orduan Tedmujinek hartu zuen agintea. Gaztea izan arren, jarraitzaile asko bereganatu zituen.
Pixkanaka armada handia osatu zuen; eta hori inguruko talde eta herriak konkistatzeko erabili zuen, tatarrak barne. Horrela, mendean hartutako taldeekin mongoliar nazio bateratu bat sortu zuen. Gengis Khan izendatu zuten 1209an; «guztion agintaria» da izendapen horren esanahia. 
Gero, beste lurraldeak konkistatzeari ekin zion. Lehendabizi, iparraldeko Txina hartu zuen. Hamar urteren buruan, jeneralen laguntzarekin batera, Txina ia osorik menderatu zuen. Jarraiki, egun Turkmenistan eta Uzbekistan diren lurraldeak konkistatu zituen. Bere jeneralek Iran eta Errusiari eraso zieten. 
Gengis Khanek Txinaren aurka egindako azken bataila 1226ean hasi zen. 1227ko abuztuaren 18an hil zen. Mongoliarrek kontrolatu zuten eskualdea, Txinako Itsasotik hasi eta europar Errusiara bitarte. Gengis Khanen semeek eta bilobek Mongolen inperioa gehiago zabaldu zuten.

Deutsch

Français",txiki
"Gengis Khan (1162?-1227ko abuztuaren 18a) mongoliar tribu guztiak batu zituen eta Mongolen Inperioa sortu zuen printze bat izan zen. Benetako izena Temudjin zuen eta tenplu izena, Taizu. Asiako hainbat erreinu konkistatu zituen, hala nola Hsi-Hsia erreinua (txinatarrak), Kara-Khitai erreinua eta Khwarezm inperioa (musulmanak).",wiki
"Genozidioa pertsona-talde baten hilketa da, aurrez prestatu eta antolatutakoa. Genozidioen biktimak beren arraza, erlijio, etnia (jatorria) edo nazionalitateagatik hiltzen dituzte. Genozidioa garbiketa etnikoarekin alderatu izan da; garbiketa etnikoa gertatzen da halako gizatalde bateko kideak leku batetik alde egin behar izaten dutenean, beste gizatalde bati uzteko eta, beraz, leku hori etnikoki “garbitzeko”. 
Lehen aldiz, 1944 inguruan erabili zen genozidio hitza, Alemaniako naziek pertsona-talde batzuk suntsitzeko egin zutenari buruz hitz egiteko; bereziki, juduen Holokaustoa aipatzeko: naziek ia Europa osoko 6 milioi judu inguru hil zituzten. Holokaustoa da nazien genozidioaren adibiderik ezagunena. Guztira, naziek gutxienez 12 milioi pertsona hil zituzten; juduez gain, eslaviarrak, erromaniak (ijitoak), homosexualak eta desgaituak zeuden naziek desagertarazi nahi izan zituzten pertsona-taldeen artean.",txiki
"Genozidioa gizatalde baten suntsiketa sistematiko eta berariazkoa da, erlijio-, arraza- edo politika-arrazoiengatik egiten dena. 1948an, Nazio Batuen Genozidioaren Konbentzioak honela definitu zuen genozidioa: «talde nazional, etniko, arrazazko edo erlijioso bat erabat edo partzialki suntsitzeko asmoz egindako bost ekintzetako edozein». Bost ekintza hauek ziren: taldeko kideak hiltzea, kalte fisiko edo mental larriak eragitea, taldea suntsitzeko helburua zuten bizi-baldintzak ezartzea, jaiotzak eragoztea eta haurrak taldetik kanpo indarrez eramatea. Biktimak talde bateko kide direlako aukeratzen dira, ez zoriz.Ezegonkortasun Politikoari buruzko Lan Taldearen ustez, 1956 eta 2016 artean 43 genozidio gertatu ziren, eta 50 milioi heriotza inguru eragin zituzten. Iheslarientzako Nazio Batuen Goi Mandataritzak kalkulatu zuen beste 50 milioi lekuz aldatu zituztela indarkeria-aldi horiek 2008ra arte. Genozidioa, bereziki genozidioa eskala handian, giza gaiztakeriaren epitomea da. Etiketa gisa, polemikoa da, moralizatzailea delako, eta kategoria moral gisa erabili da 1990eko hamarkadaren amaieratik.",wiki
"Gerra Hotza Bigarren Mundu Gerraren ondoren 1945 eta 1991 bitartean gertatutako tentsio-garaia izan zen; alde batetik, Estatu Batuak eta beren aliatuak zeuden, eta beste aldetik, Sobietar Batasuna eta herrialde komunista batzuk.  Bigarren Mundu Gerra amaitu zenean, bi herrialdeak munduko superpotentziak bihurtu ziren. Aurkari bihurtu ziren, biek nahi zutelako besteak botere gehiegi lortzea saihestu. Tentsio hura bi herrialdeen arteko gerra erreal batean amaitu ez zen arren, gerra txikiago batzuetara bai eraman zuen.",txiki
"Gerra Hotza Bigarren Mundu Gerraren ondoren Estatu Batuak eta Sobietar Batasunak buru zituzten bi herrialde taldek bizitako tentsio garaiari deritzo. Bi modelo ekonomiko, sozial eta politikoren arteko gatazka izan zen, baita Europak munduan galdu berri zuen nagusitasunarengatik ere. Aliatuen arteko tentsioa gerra bukatu aurretik hasia zen eta 1991. urtean Sobietar Batasuna erori arte iraun zuen.
Bigarren Mundu Gerran lagun izan baziren ere, AEBak eta SESB ez ziren bata besteaz fido. Aliantza bai, baina mesfidantza ere bai. Gerra amaitu zenean, tentsioa begibistan zegoen eta Potsdam, Teheran eta Jaltan behin eta berriro ikusi zen Winston Churchill eta Harry S.Trumanek ez zutela begi onez ikusten Iosif Stalinen Sobietar Batasuna.
Estatu Batuek kapitalismoaren defentsa sutsua egiten zuten eta demokrazia eta askatasunaren ordezkari kontsideratzen ziren. Sobietar Batasunak, berriz, sozialismoa eta justizia soziala denfendatzen zuen, burgesiaren kontra eta gizartearen arazoak konpondu nahian.
Bi erraldoi horien erdian, Europa eta Asia bi bloketan banatu ziren. Mundu guztian ibili ziren bi potentziak aliatu bila eta AEBek Europa Mendebaldea, Ozeania eta Amerika bereganatu zituzten, Kuba edo Nikaragua bezalako kasu isolatuak salbu. SESBak, aldiz, Ekialdeko Europan lortu zituen lagunak eta Ipar Korea ere bai.
Bi potentzia nagusiak ez ziren inoiz gerra batean aurrez aurre elkarren aurka borrokatu, zenbait alditan gertu egon ziren arren, eta guda nuklearrarekiko beldurra handia izan zen arren. Hala ere, Estatu Batuek eta Sobietar Batasunak euren aliatuak erabili zituzten, borroka militarra aurrera eramateko.
Gerra Hotza 1991n amaitu zen; hala ere, haren ondoriozko gatazka batzuek diraute gaur egun oraindik ere, Korea haietako bat da. Ipar Korean erregimen komunista dago, sobietar estalinismoaren eta txinatar maoismoaren oinordekoa. Erregimen politiko horri buruz, lehen erregimen dinastiko komunista dela esaten da. Kim Il-sungek 1945etik 1994ra agindu zuen, eta hil zenean (1994), haren seme Kim Jong-ilek boterea eskuratu zuen eta hura 2011n zendu zenean, biloba Kim Jong-unek.
Gatazkarik ezagunenetakoa Kubako misilen krisia da: hartaz, film eta liburu ugari egin dira. Bi aste soilik iraun zuen, baina momentu horretan tentsio ikaragarri handia egon zen eta Estatu Batuak eta Sobietar Batasuna gerra nuklear bat hasteko oso gertu egon zirela esaten da.",wiki
"Giza Eskubideen Aldarrikapen Unibertsala munduan adostuta dagoen dokumentu garrantzitsu bat da. Gizaki guztiok ditugun eta mundu guztiak errespetatu behar dituen giza eskubideei buruzko oinarrizko dokumentu bat da. Munduko Estatu gehienak bertan esaten dena betetzearen alde agertu dira, eta bertan esaten dena errespetatuko dutela adierazi dute. Munduko Estatuek ikuspegi politiko eta erlijioso oso bestelakoak badituzte ere, dokumentu honek gaur egungo kultura gehienetako balore komunak biltzen dituela esaten da.",txiki
"Giza Eskubideen Aldarrikapen Unibertsala (GEAU) Nazio Batuen Batzar Nagusiak 1948ko abenduaren 10ean Parisko Chaillot Jauregian (Frantzia) onartu zuen dokumentu historiko bat da. 217 A (III) Ebazpen gisa onartutako dokumentu honek oinarrizkotzat hartzen diren eskubideak biltzen ditu 30 artikulutan. Hain zuzen, eskubide hauen izaera unibertsala berezkoa, besterenezina eta gizaki guztiei aplikagarria dela baieztatzen dute Aldarrikapenean. Eleanor Roosevelt buru zuen NBEko batzorde batek idatzi zuen eta dokumentuaren lehen zirriborroa egin zuena René Cassin baionarra izan zen.
Une hartan giza eskubideak babesteko eta errespetatzeko betebeharrari buruz nazioartean adostasunik ez zegoenez, dokumentua ez zen nazioarteko tratatu gisa formalizatzea lortu, estatu sinatzaileentzat nahitaezkoa baitzen, eta adierazpen bat besterik ez zen egin, gizateriarentzat orientagarria izango zena. Hain zuzen, garai hartako Nazio Batuetako 58 kideetatik 48k alde bozkatu zuten, bakar bat ere ez kontra, zortzi abstenitu egin ziren eta bik ez zuten bozkatu. 
Giza Eskubideen Aldarrikapen Unibertsal horrek eta Giza Eskubideen Nazioarteko Itunak, denborarekin onartu diren protokoloekin batera, Giza Eskubideen Nazioarteko Gutuna osatzen dute. Aldarrikapen Unibertsala, oro har, orientazio-dokumentua da; itunak, ordea, nazioarteko tratatuak dira, eta estatu sinatzaileak betetzera behartuta daude.
Legelari batzuek argudiatu dute, herrialdeek 50 urte baino gehiagoz Aldarrikapena etengabe argudiatu dutenez, loteslea izatera pasatu dela ohiturazko nazioarteko zuzenbidearen zati gisa. AEBetan, ordea, Sosa v Alvarez-Machain kasuan (2004) ondorioztatu zenez, Aldarrikapena ""ez du bere indarrez betebeharrik ezartzen nazioarteko zuzenbidearen arloan"". Beste herrialde batzuetako auzitegiek ere ondorioztatu dute Adierazpena ez dela berez legedi nazionalaren parte.
Dokumentu hori munduan itzulpen-bertsio gehien duena da, 520 hizkuntzatara itzuli baita. Nazio Batuen Erakundeko webgune ofizialea, beste ehunka hizkuntzetako bertsioekin batera, euskaraz ere badago.",wiki
"Gladiatoreak antzinako Erromako borrokalari armatuak ziren, ikuskizunetan hil arteko borrokan aritzen zirenak (anfiteatroetan, koliseoetan...). 
Borroka gehienak gladiatoreen artekoak izaten ziren; baina, zenbaitetan, animalia basatien aurka ere borrokatu behar izaten zuten  (hartz, lehoi, tigre eta abarren aurka).
Gladiatore hitza latinezko gladius (ezpata) hitzetik dator; izan ere, armatuta egiten zuten borroka. Dena den, ezpataz gain, beste arma batzuk ere erabiltzen zituzten: hiruhortzak, dagak, sareak...
Gladiatore gehienak esklaboak ziren. Urteak ematen zituzten gladiatore-eskoletan, borrokarako prestatzen, gero ikuskizunetan parte hartzeko. Borroketan irabazle suertatuz gero, askatasuna lor zezaketen, sari modura, bai eta ospe handia ere. Dena den, oso gutxik lortzen zuten halako fama; gladiatore gehienen bizimodua oso gogorra zen.",txiki
"Gladiatoreak, Erromatar Errepublikan eta Erromatar Inperioan, Erromako edo beste hirietako anfiteatroetan elkarren aurka aritzen ziren borrokalariak ziren. Erromako anfiteatroa Koliseoa da.",wiki
"Herodoto antzinako Greziako historialari bat izan zen. Halikarnason jaio zen, Turkiaren hego-mendebaldean dagoen hiri batean. K.a. 484. urtean jaio zela uste da, eta K.a. 425. urtean hil zen.
Zizeronek “Historiaren Aita” deitu zuen Herodoto, Babiloniar, Egiptoar eta Persiar inperioei buruz eta antzinako greziarrei buruz idatzi zuelako. 
Bizitzan zehar, Herodotok bere istorioak jende askoren aurrean kontatu zituen Greziako hirietan. Bere idazkirik famatuenak Persiar Inperioaren eta Greziako hiri-estatuen arteko gerrei buruzkoak dira. Istorioa greziarren ikuspuntutik kontatu zuen, baina gerra hura bera umea zenean amaitu zen.
Bere liburuetan, Herodotok asko bidaiatu zuela kontatzen du. Gaur egun Italia, Krimea (Ukraina), Egipto eta Sizilia diren lurraldeetara joan omen zen. Baliteke Babiloniara ere joan izatea. Askotan, bertan ezagutu zituen pertsonen istorioak erabili zituen hainbat lekuri eta gertakizuni buruz idazteko. Berrogei urtez bidaiatu ondoren, Atenasen geratu zen. Bertan, bere bidaiei buruz hitz egin zuen, eta Perikles gobernariaren gorteko pertsona garrantzitsu bihurtu zen. Hainbat urte geroago Italiako hegoaldera joan zen eta bertan Historiak liburua idatzi zuen.
Pertsona batzuen ustez, Herodotok idatzitako hainbat gauza ez dira egia. Hala izan liteke, informazio-iturri asko erabili zituelako. Bere idazkiak garrantzitsuak dira, ordea, haren lanen aurretik gai horien inguruan gauza oso gutxi idatzi zirelako. Gainera, garai hartan jendeak ez zekien asko munduari buruz: bidaiatzea zaila zen, bakarrik oinez, itsasontziz edo zaldiz bidaiatu ahal zelako, eta herri etsai ugari zeuden nonahi. Horregatik da hain berezia Herodotoren lana.",txiki
"Herodoto Halikarnasokoa (antzinako grezieraz: Ἡρόδοτος Ἁλικαρνᾱσσεύς; Halikarnaso, Persiar Inperioa, K.a. 484 – Turios edo Pella, K.a. 425) greziar historialaria izan zen. Historiaren aita deitu ohi zaio. Haren lanik ezagunena Historiak da; bederatzi liburutan banaturik dago, eta Mediar Gerren jatorriari buruz egin zituen ikerketak biltzen ditu. Grekoz, «ikerketak» esan nahi duen hitza ἱστορίαι da, eta horixe da «historia» hitzaren sorburua. Herodoto, kronologikoki lehen historialari greziarra izateaz gainera, europar kulturaren barruan prosaz idatzitako liburu zaharrenaren egilea da. Hark idatzi zuen, bestalde, irakurria izan zedin helburua zuen lehenengo liburua.",wiki
"Hiroshima Japonia hegoaldeko hiri bat da. 2014ko erroldaren arabera, 1.184.208 biztanle ditu eta Japoniako 11. hiri handiena da. Gaur egun, hiria arrantza portu eta industriagune garrantzitsu bat da. Altzairua, autoak, kautxua, produktu kimikoak, itsasontziak eta makineria ekoizten dituzte hiriko lantegiek.
Hiroshima izan zen historiako lehen bonbardaketa atomikoa jasan zuen hiria; 1945eko abuztuaren 6an gertatu zen Bigarren Mundu Gerraren amaieran, Estatu Batuetako Enola Gay izeneko B-29 hegazkin bonbaketariak lehen bonba atomikoa bota zuenean hiriaren gainean. Leherketaren unean, 80.000 pertsona inguru hil ziren, eta urtebeteren buruan, erradiazioaren ondorioz, hildakoak 140.000 ziren, hiriak lehenago zeukan biztanleriaren % 40, gutxi gorabehera. Hiriko zati handi bat erabat suntsitua geratu zen.
Gerraren ondoren, hiria osorik eraiki zen berriro, baina erdialdea bonba atomikoa lehertu ondoren geratu zen bezala gorde zen, hondamena gogorarazteko. 1949an, Bakearen Hiria izendatu zen, eta gaur egun hiriko erakundeek lanean dihardute munduko arma nuklear guztiak deusezta daitezen. 1955ean, Hiroshimako Bakearen Memoriala inauguratu zuten, eta 1966. urtean UNESCOk Gizateriaren Ondare izendatu zuen.
Bonbak eztanda egin zuen Hiroshimako tokia Bakearen Oroimen Parkea da orain. Museo bat eta hildakoen omenezko monumentuak daude bertan.

Français",txiki
"Hiroshima (japonieraz: 広島市, Hiroshima-shi)
 Hiroshimako prefekturako hiriburua da. Japoniako Chūgoku eskualdean dago, Honshu uharteko hego-mendebaldean, Setoko Barne Itsasoaren ertzean. 2014ko erroldaren arabera 1.184.208 biztanle ditu, Japoniako 11. hiri handiena da. Metropoli eremuak berriz 2.064.536 biztanle ditu, Japoniako 7. metropoli eremu handiena da beraz.
Hiroshimak historiako lehen bonbardaketa atomikoa nozitu zuen 1945eko abuztuaren 6an, Bigarren Mundu Gerraren amaieran, Estatu Batuetako armadak egina. Gertaera honen omenez egindako Hiroshimako Bakearen Memoriala Gizateriaren Ondare izendatu zuen UNESCOk 1996 urtean.",wiki
"Hispaniaren erromanizazioa erromatar kultura Iberiar penintsulan ezartzeko prozesua izan zen. Erromatarrak ez ziren Iberiar penintsulara iritsi hori konkistatzeko asmoz, baizik eta kartagotarren aurka borrokatzeko, beren etsairik boteretsuenak baitziren. 
Interes militarraz gain, Erromak inperio ekonomiko grekoa berreraiki nahi zuen, eta gainera, Italian eskasak ziren material batzuk Iberiar penintsulan ugariak ziren (urrea, zilarra, kobrea eta burdina); baita itsasontziak sortzeko zura ere. Gainera, Iberiar penintsulak milaka soldadu eman ahal zizkion erromatar armadari, eta erromatarrei zerealak ekoizten zituzten lurrak kontrolatzea interesatzen zitzaien, soldaduei eta biztanle gero eta ugariagoei jaten emateko. 
Lehen gerra punikoaren ondorioz, 226. urtean Erromak eta Kartagok akordio bat sinatu zuten Hispaniako lurraldeetan zuten eragina banatzeko: Erroma Ebro ibaiaren iparraldean, eta Kartago hegoaldean. 
K.a. 218. urtean, erromatar legioak Empúriesen lehorreratu ziren, eta kartagotarren aurkako gerran egon ziren; azkenean, K.a. 206. urte inguruan, erromatarrek irabazi zuten. Ordutik aurrera, erromatarrak Iberiar penintsula indar militarraren bitartez konkistatzen hasi ziren. Batez ere lusitaniarren eta zeltiberiarren aurka borrokatu ziren. 
Erromatarrek 200 urte inguru behar izan zituzten lurralde guztia konkistatzeko, eta urte horien bitartean, Hispaniako lurraldeak pixkanaka bizimodu erromatarrera egokituz joan ziren; prozesu hori «erromanizazio» izenaz ezagutzen da. Prozesu horrek gotik behera aldatu zuen penintsulako herrien bizimodua: hizkuntza, erlijioa, hiriko bizitza, ekonomia, ohiturak, eta abar Erromatik zetozen ereduetara egokitu ziren. Penintsulako iparraldeko eremu txiki batzuk bakarrik geratu ziren erromanizatu gabe (herri astur eta kantabriarrak zehazki), baina K.a. 19. urtean, Oktavio Augusto enperadorearen garaian, erromatar armadek azkenean lurralde horiek menperatzea lortu zuten. Azken gerra horietan parte hartu zuten soldaduetako asko Augusta Emerita hirian (gaur egungo Mérida) gelditu ziren bizitzen gerra amaitzean.

Erromatar kulturak hegoaldean eta hego-ekialdean izan zuen eragin gehien; bestalde, iparraldeko eta barrualdeko herriek askoz eragin txikiagoa jaso zuten. Hala ere, erromatarrek ia Penintsula osoan batasun linguistikoa ezartzea lortu zuten, «Vasconia» deitzen zuten lurraldean izan ezik. Azkenean, latina hizkuntza komun gisa ezarri zen, eta horretatik abiatuta sortuko ziren hizkuntza erromantze guztiak. 
Erromanizazio prozesuan, komunikabideek oso garrantzi handia izan zuten. Erromatik hasita lehenengo galtzadagaltzadak8ik sortu ziren arrazoi militarrengatik eta merkantziak errazago garraiatzeko. Lurralde guztitik zabaldu zituzten ibilbideak, eta momentura arte isolaturik egondako lurrak komunikatu zituzten.
Eraikitzaile erromatarrek eraikuntzako teknika, lanabes eta material berriak sortu zituzten. Eraikinez eta hiriez gain, erromatar arkitektoek mota guztietako lanak eraiki zituzten penintsulan: zubiak, ubideak, termak, zirkuak, tenpluak, antzokiak, anfiteatroak, etab. 
«Erromatar Zuzenbidea» herri erromatarren sorkuntzarik handienetako bat eta mendebaldeko zibilizazioari egindako ekarpenik handienetako bat izan zen. Gainera, Erromatar Zuzenbidea ez zen desagertu Erromatar Inperioaren gainbeherarekin batera; izan ere, Erdi Aroan egokitu eta garai modernoetara arte iritsi zen. Erromako sistema juridikoa gaur egungo mendebaldeko munduaren zuzenbidearen nukleoa da. Norbanakoaren eskubideen babesean, eta zehazki, jabetzaren eskubidearen babesean datza. 
Erlijioari dagokionez, kristautasuna azkar hedatu zen Erromatar Inperioan zehar, eta penintsulara ere iritsi zen. 
Erromanizazio prozesua motela eta zaila izan zen. Berrehun urte baino gehiago iraun zituen, eta lusitaniar eta zeltiberiar herriak behin baino gehiagotan matxinatu ziren. Numantziako hiritarrek, adibidez, zortzi hilabetez eutsi zioten erromatarren setioari (hiria menderatzeko eraso jarraituari), eta azkenean, etsi baino lehen, denek euren buruaz beste egin zuten. 
Hispaniak orobat ekarpen garrantzitsuak egin zizkion Erromatar Inperioari. Trajano, Hadriano eta Teodosio enperadoreak Hispanian jaio ziren, eta Seneka filosofo garrantzitsua Corduba hirian jaio eta Erroman hezi zen.",txiki
"Hispaniaren erromanizazioa Antzinako Erromaren garaian, Iberiar penintsulan erromatar kultura ezartzeko prozesua izan zen.",wiki
"Historia hitza bi esanahirekin erabiltzen da:

Batetik, iraganean gertatutako guztiari buruz dakiguna da.
Bestetik, zientzia edo jakintza-alor bat da, gizakion iragana eta gizakiek denbora guztietan osatu dituzten gizarteen iragana aztertzen duena.",txiki
"Historia (antzinako grezieratik, «Ikerkuntza; ikerketak lortutako ezagutza» esan nahi du) iraganaren azterketa eta dokumentazioa da. Idazketa-sistemak asmatu aurreko gertaerak historiaurrekotzat hartzen dira. ""Historia"" terminoak iraganeko gertaerak nahiz gertaera horien memoria, aurkikuntza, bilketa, antolaketa, aurkezpena eta interpretazioa biltzen ditu. Historialariek iragana ezagutzea bilatzen dute iturri historikoak erabiliz, hala nola dokumentu idatziak, ahozko kontakizunak, artea eta tresna materialak, eta markatzaile ekologikoak. Historia osatu gabe dago, eta, oraindik ere, eztabaidagarriak diren misterioak ditu.
Historia diziplina akademiko bat ere bada, eta narratiba erabiltzen du iraganeko gertaerak deskribatzeko, aztertzeko, zalantzan jartzeko eta analizatzeko, eta horien kausa- eta efektu-ereduak ikertzeko. Historiaren filosofiak dio historiatik ikasi daitekeela. Historialariek gertakari bat hobekien azaltzen duen kontakizunari buruz eztabaidatu ohi dute, bai eta kausen eta efektuen garrantziari buruz ere. Historialariek, halaber, historiaren izaera bera helburu gisa eztabaidatzen dute, bai eta orainaldiko arazoei ikuspegia emateko duen erabilgarritasuna ere.
Kultura jakin baten istorio komunak, baina kanpoko iturrietan oinarritzen ez direnak (Aitorren inguruko mitologia, adibidez), kultura-ondare edo kondaira gisa sailkatu ohi dira. Historia mitotik bereizten da, ebidentzian oinarritzen baita. Hala ere, antzinako eragin kulturalek historiaren izaeraren interpretazio desberdinak sortzen lagundu dute, mendeetan zehar eboluzionatu dutenak eta gaur egun ere aldatzen jarraitzen dutenak. Historiaren azterketa modernoa oso zabala da, eta eskualde espezifikoen azterketa eta gaikako edo ikerketa historikoko zenbait elementuren azterketa barne hartzen ditu. Historia lehen eta bigarren hezkuntzan irakasten da askotan, eta historiaren ikasketa akademikoa diziplina garrantzitsua da unibertsitateko ikasketetan.
Herodoto, K. a. V. mendeko greziar historialaria, mendebaldeko tradizioan ""historiaren aitatzat"" hartzen da, baina ""gezurraren aitatzat"" ere hartu izan da. Tuzidides garaikidearekin batera, iraganeko gertaera eta gizarteen azterketa modernoaren oinarriak finkatzen lagundu zuen. Bere lanak gaur egun ere irakurtzen dira, eta kulturan zentratutako Herodotoaren eta arlo militarrean zentratutako Tuzididesen arteko arrakalak idazkera historiko modernoan euste- edo ikuspegi-puntua izaten jarraitzen du. Ekialdeko Asian, Udaberriko eta Udazkeneko Urtekaria izeneko estatu kronika K. a. 722an idatzi zela pentsatzen da, nahiz eta K. a. II. mendeko kopia bat baino ez den gaurdaino iritsi.",wiki
"Historiaurrea gizakia sortu zenetik dokumentu idatziak azaldu arte iristen den garaia da. Nolanahi ere, kontuan hartu behar da historiaurreko gizarte guztiak ez daudela muga kronologiko berberen barruan: lurreko hainbat lekutan, elkarrekin bizi izan ziren gizarte asko eboluzio-une desberdinetan zeuden, eta haietako batzuetan lehenago azaldu ziren dokumentu idatziak besteetan baino.
Ikerlari askoren iritziz, Historiaurrearen eta Historiaren arteko mugak gizarte bakoitzaren garapen ekonomikoarekin du zerikusia: hau da, une jakin batean, baldintza ekonomiko jakin batzuetan, gizarte batean halako premia batzuk sortu ziren, idazkeraren agerpena eragin zutenak.
Historiaurrearen alorrean, funtsezko zeregina betetzen du arkeologiak. Garai urrun horiei buruzko dokumentazio idatzirik ez dagoenez, aurkikuntza arkeologikoak izaten dira historiaurreari buruzko informazio-iturri nagusia: tresnak, armak, pinturak edo bestelako artelanak, bai eta gizakien hezur edo fosilak ere.",txiki
"Historiaurrea gizakia sortu zenetik idazketaz jasotako lehen agiriak jaso arteko historiaren aroa da, K.a. 4000. urtera arte gutxi gorabehera. Azpiaro hauek bereizi ohi dira, ordena kronologikoan: Paleolitoa, Mesolitoa, Neolitoa eta Metal Aroa (Kalkolitoa, Brontze Aroa, Burdin Aroa).
Hala eta guztiz ere, historiaurreko mugak lausoak dira, idazketaren sorrera ez baitzen homogeneoa izan. Adibidez, Egipton, K.a. 3500 aldera hasi zen idazten, baina, Ginea Berrian, K.o. 1900 inguruan. Adiera informal batean, historiaurreak Lurrean bizitza sortu zeneraino eramaten da batzuetan, eta, horrela, historiaurreko animaliak esamoldea erabiltzen da gizakia baino askoz ere lehenago bizi eta iraungi ziren animaliak izendatzeko (dinosauroak, esaterako). Baina zentzu hertsian, historiaurrea gizakia agertu zen garaietan hasi zen.
Definizioz, historiaurrean idazkirik ez dagoenez, garai horren inguruan ezagutzen dugun informazioa paleontologiak, biologiak, palinologiak, geologiak, arkeoastronomiak, antropologiak edo arkeologiak, besteak beste, ekartzen digutena da. Hala ere, XX. mendeak aurrera egin ahala, beste aroetako historialariek idatziak ez diren beste informazio-iturri batzuk ere erabiltzen dituzte.
Historiaurrea jorratzen duten ikerlariek (gaur egun historiaurreko arkeologoek eta antropologoek) kultura arkeologikoak eta ez gizabanakoak edo nazioak dituzte hizpide. Guregana iritsi diren zantzu bakarrak tresnak izanda, Historiaurrea anonimoa da. Indusketak, lurzoruaren neurketak eta zientzia-analisiak dira euren bitartekoak idazkirik gabeko herrien natura eta jokabidea ikertu ahal izateko.",wiki
"Historiografia historiari buruzko ikerketa da, historialariek egiten duten ikerketa-lana. 
Historialariek ikerketak egiten dituzte iraganean bizi izandako gizakiei zer gertatu zitzaien jakiteko, eta gero, haien ikerketen berri ematen dute, artikulu edo liburuetan, kongresuetan, etab.",txiki
"Historiografia (grezieraz Ιστοριογράφος hitzetik Ιστορία,""Historia"" eta -γράφος ""idatzi"" hitzez konposatua: ""Historia idazten duena"") historiari buruzko idatzien eta berauen iturrien azterketa bibliografiko eta kritikoa da.",wiki
"Holokaustoa judu askoren hilketa handi bat izan zen; naziek Alemania gobernatzen zuten garaian gertatu zen, 1933tik 1945era arte eta Bigarren Mundu Gerran bereziki. Naziak antisemitak ziren eta judu guztiak hil nahi zituzten. Nazien burua Adolf Hitler izan zen, eta juduen kontrako iritzi arrazistak zituen. Horregatik, hasieran Alemanian zeuden juduak gaizki tratatu zituen, eta askok beste herrialde batzuetara egin zuten ihes. Baina, Bigarren Mundu Gerran, Alemaniak Europako lurralde asko okupatu zituen, eta 1941 eta 1945 artean naziek sei miloi judu inguru hil zituzten Europan, gizon, emakume, zahar eta gazte, baita umeak ere, bakar-bakarrik juduak izateagatik. Arraza bateko jende asko hiltzeari genozidioa deitzen zaio.
Holokausto hitza grezieratik dator, eta “dena erreta” esan nahi du. Juduek hitz hori erabiltzen zuten Jainkoari egindako eskaintzak adierazteko; normalean animaliaren bat sakrifikatzen zuten (ardi bat, adibidez) eta animalia hila erre egiten zuten, Jainkoari eskaintzeko. Aipatu dugun zentzuan oinarrituta erabiltzen da ""juduen holokaustoa"", naziek hildako judu ugari gero labeetan erre zituztelako haien gorpuak desagerrarazteko.
Alemaniako naziek Bigarren Mundu Gerra galdu zuten 1945ean, eta bizirik atera ziren judu asko ez zuten Europan geratu nahi izan. Horregatik, Estatu Batuetara edo Israelera egin zuten ihes. Israel herrialde moduan 1948an sortu zen, Europatik ihes egiten zuten juduak hartzeko.

Deutsch

Français",txiki
"Holokaustoa (grezieratikː ὁλόκαυστον, holos, «guztia» + kaustos, «erreta») , Shoah izenaz ere ezaguna (hebreerazko השואה izenetik), genozidio sistematikoa izan zen, naziek eta haien laguntzaileek Bigarren Mundu Gerra bitartean gauzatu zutena juduen aurka.Alemanian hasi ziren juduen kontrako lehen erasoak, Hitler agintari zela. Hala, 1938tik aurrera indartu egin ziren juduen kontrako neurriak; kontzentrazio esparruetan sartu zituzten, eta askok eta askok Europako beste herri batzuetara edo Ameriketara ihes egin behar izan zuten. Bigarren Mundu Gerran naziek beren mendean zuten Europako lurralde guztietara zabaldu ziren juduen kontrako erasoak. 1942tik aurrera, juduak hiltzeko Endlösunga (Azken Konponbidea) jarri zuten indarrean: gas ganberak eta labeak prestatu eta han hil zituzten 5.700.000 judu inguru.
Naziek genozidioa praktikara eramateko erabakia 1941eko udaren amaieran eta udazkenaren hasieran hartu zuten, eta programa genozidak 1942ko udaberrian hartu zuen punturik gorenena. 1942ko bukaeratik aurrera, biktimak karga-trenetan garraiatzen ziren, batez ere kontzentrazio-esparruetara bideratuak; han, gehienak sistematikoki hiltzen zituzten gas-ganberetan. Horren guztiaren planifikatzailea eta administratzaile nagusia Heinrich Himmler izan zen.
Gainerakoan, Adolf Hitlerren erretorika antisemita errepikatuak sustatu zuen hilketak gauzatzea eta, horretaz landa, Hitlerrek berak onartu zuen. Hala, 1941 eta 1945 artean, Europako juduen populazioa sistematikoki jazarri eta hil zen, XX. mendeko genozidio handienean. Hala ere, sarraski hori ez zen juduetara mugatu, opresio eta hilketa-ekintzak beste talde etniko eta politikoetara zabaldu ziren. Alemaniako estatuaren beso bakoitzak genozidioaren logistikan parte hartu zuen, eta Hirugarren Reicha Estatu genozida bihurtu zuen.
Nazien biktima ez juduak honako hauek izan ziren: komunistak eta politika ezkertiarreko sektoreetako kideak, homosexualak, ijitoak, Jehovaren Lekukoak, ezgaitu fisiko eta mentalak eta gerrako presoak.",wiki
"Howard Carter (1874-1939) arkeologo ingelesa izan zen. Gaztea zenean Antzinako Egiptoko Objektuen Zerbitzuan lan egin zuen. Geroago, berak aurkitu zuen Tutankamon faraoiaren hilobia, 1922an.",txiki
"Howard Carter (Kensington, Londres, 1874ko maiatzaren 9a - Londres, 1939ko martxoaren 2a) ingeles arkeologo eta egiptologo bat izan zen. 1922an Egiptoko Luxor hiriaren aurrealdean dagoen Erregeen Haranean Tutankhamon faraoiaren hilobia topatzeagatik nazioartean ospetsu bilakatu zen.",wiki
"Industria-iraultza gizadiaren historiako garai edo aldi bat da. Aldi horretan, gauza asko asmatu ziren, meategi eta lantegi asko eraiki, eta horrek goitik behera aldatu zuen herrialde askotako ekonomia. Eskulangintzaren ordez —huraxe baitzen ordura arte produktuak egiteko era—, makinak agertu ziren. Aldaketa handia izan zen hori, eta horregatik deritzo iraultza.
Industria-iraultza Ingalaterran hasi zen, XVIII. mendearen hondarrean eta XIX.aren hasieran. Energia hidraulikoaren, eolikoaren eta abere-indarraren ordez —horiexek erabiltzen baitziren ordura arte—, Ingalaterran lurrun-makinak hasi ziren erabiltzen, zertarako eta lantegietako beste makinak martxan edukitzeko. Makina haiek, esate baterako, ehunak eta oihalak egiteko ehundegiak ziren. Makinei esker, ordura arte baino askoz ehun gehiago ekoitz zitekeen, eta langile gutxiago behar ziren.
Ingalaterratik, Industria-iraultza Europako beste herrialde batzuetara hedatu zen. Industrian gertaturiko aldaketek hobekuntza ekarri zuten nekazaritzara ere. Golde hobeak egiten ziren, eta, batez ere, ongarri modernoak asmatu ziren. Landareak askoz hobeto hazten dira ongarriei esker, eta ordura arte baino askoz uzta ederragoak biltzen hasi ziren. Hartara, jende gehiagorentzako elikagaia zegoen, eta merkeago. Elikadura ez ezik, medikuntza ere hobetu egin zen: jakin zen gaixotasun asko bakterioek eraginak direla, eta oso garrantzitsua dela garbitzea. Horri guztiari esker, jendeak urte gehiago hartzen zituen, eta ez ziren hiltzen hainbeste haurtxo. Ondorioz, Europako herrialdeak ordura arte baino askoz biztanle gehiago izatera iritsi ziren.
Industria-iraultzaren beste asmakari garrantzitsu bat trena eta burdinbideak izan ziren. Trenari esker, errazagoa zen salgaiak erosleak bizi ziren lekuetara eramatea. Gainera, beharginek ez zuten beren lantokitik oso gertu bizi beharrik.",txiki
"Industria Iraultza XVIII. mendearen bukaeran eta XIX. mendearen hasieran Britainia Handian sortu eta mundu osora zabaldu zen aldaketa teknologiko, sozioekonomiko eta kulturala izan zen. Horri esker, industrian eta makinerian oinarritutako ekonomiak eskulan tradizionalaren lekua hartu zuen. Oihal-industrian zein altzairua ekoizteko tekniketan hasita, kanalen nahiz errepideen (eta, geroago, burdinbideen) sorkuntzak eta hobekuntzak produktu berrien salerosketa erraza eta azkarra ahalbidetu zuten. Hasiera batean ikatzez hornitutako lurrun makinek zein oihal industriako mekanizazioak ekoizpen ahalmena handitu zuten. Metal hutsezko makineriak eta lanabesek beste industriak mekanizatzeko prozesua erraztu zuten XIX. mendeko lehen bi hamarkadetan.Industria Iraultzaren garaia zehazterakoan historialariak ez datoz bat. Eric Hobsbawmen arabera, 1780ko hamarkadan sortu eta 1830ekoan edo 1840koan ""lehertu"" zen. T. S. Ashtonek, aldiz, 1760 eta 1830 bitartean gauzatu zela dio.
Mendebaldeko Europara eta Ipar Amerikara hedatu zen XIX. mendean zehar, eta, hortik, mundu osora. Gizartearen gaineko eragina egundokoa izan zen, eta askotan Neolitoko Iraultzarekin alderatzen da.1850 inguruan Bigarren Industria Iraultza deritzona sortu zen, etapa honetan, elektrizitateak eta petroleoak, ikatzaren lekua hartu zuten energia iturri bezala, elektrizitatearen aurkipenarekin eta aplikazioekin batera teknologiaren garapen izugarria egon zen lurrunontzien eta burdinbideen garapenak ekonomia eta teknologia bultzatu ahala. Geroago, XIX. mendearen bukaeran, barne errekuntzako motorraren eta argindarraren sorkuntza zirela eta, garapen ekonomiko eta teknologiko hori sakondu egin zen.",wiki
"Industrializazioa lurralde bat nekazari-gizarte izatetik industria-gizarte izatera daraman aldaketa sozial eta ekonomikoaren garaia da. Industrializazioa, era berean, ondasunen produkzioa kantitate handietan egitea da, makinen, tekniken eta lan-prozesuen garapenaren bidez, horrela, denbora laburragoan gehiago ekoizteko eta irabazi handiagoak lortzeko. 
Industrializazioak aldaketa sozial, ekonomiko, politiko, kultural eta geografiko handiei bide eman zien mundu-mailan. Nekazariek makina berrien erabilera sistematizatu zuten beren lanetan, landaguneetako herritarrak hiri handietara joan ziren lan, soldata eta bizi-baldintza hobeen bila. 
Industria Iraultza izan zen industrializaziorantz emandako lehenengo pausoa. XVIII. mende erdian eta XIX. mende hasieran hasi zen prozesua, Ingalaterran, hiru oinarriren gainean: makinen erabilera (mekanizazioa), kate-ekoizpena eta ikatzaren erabilera energia lortzeko. 
Industrializaziori esker hainbat gauza lortu ziren: produktu asko denbora laburragoan ekoiztea eta haien fabrikazio-kostuak gutxiagotzea, ekoizpen-kopurua izugarri handitzea, langile gutxiago erabiltzea, merkatuak zabaltzea eta irabaziak areagotzea. Prozesu industrial horiek guztiz aldatu zituzten herrialde guztietako ekonomia, garapena, produktibitatea, automatizazioa eta ondasunen kontsumoa. 
Industrializatu ziren jarduera nagusiak ehungintza, automobilgintza, farmazeutika eta metalurgia izan ziren.
Hala ere, herrialde guztietan ez zen berdin gertatu industrializazioa. Industrializazioa lehendabizi Ingalaterran, Frantzian eta Alemanian gertatu zen; geroago, Estatu Batuak, Japonia eta Errusia gehitu zitzaizkien; eta duela gutxi Afrikako, Latinoamerikako eta Asiako hainbat herrialde.",txiki
"Industrializazioa herrialde nahiz eskualde bateko industria bertako jarduera nabarmen eta nagusia bilakatzeko prozesua da, gehienetan nekazaritzan eta abeltzaintzan oinarritutako ekonomia batetik. Industrializazioak hazkunde ekonomikoa ekarri eta herritarren ekonomia maila hobetzen duela iritzi izan da, baina prozesu horretan sortzen diren ingurumen arazoak eta gizarte ondorioak ere nabarmenak dira.",wiki
"Inkisizioa Erromatar Eliza Katolikoaren epaitegi bat izan zen, XIII. mendean sortutakoa. Inkisizioak heresia leporatzen zitzaien pertsonak ikertzen eta zigortzen zituen; hau da, Elizaren irakaskuntzen aurka joatea leporatzen zitzaien pertsonak. 
Inkisizioaz arduratzen ziren funtzionarioak inkisidoreak ziren. Inkisidoreek egindakoa aitortzeko aukera ematen zieten lehenik akusatuei. Inkisidore batzuek jendea torturatzen zuten, beraien ""delitua"" aitortzeko. Jakina, delitu haietako asko eta asko faltsuak ziren, eta akusatuak errugabeak, baina edozer aitortzen zuten torturatzen zituztenean. Gainera, aitortzen ez zuten pertsonek epaiketa bat izaten zuten, eta haien zigorra isunak, kartzela edo baita heriotza ere izan zitezkeen. 
Gregorio IX.a Aita Santuak hasi zuen Inkisizioa, 1231. urtean. Inkisizioa hainbat herrialdetan egon zen. Espainian, bereziki gogorra izan zen XV. mendearen amaieran, Errege-erregina Katolikoen garaian eta ondoren. Tomas de Torquemada deitutako inkisidore batek 2.000 pertsona inguru errearazi zituen sutan. Gainera, Torquemadak Errege-erregina Katolikoak konbentzitu zituen 160.000 judu inguru Espainiatik kanporatzeko.
Inkisizioaren biktima batzuk famatuak dira. Haietariko bat Joana Arc-ekoa izan zen, heroi frantsesa. 1431an erre zuten sutan, beste gauza batzuen artean, esaten zuelako Jainkoak bidalitako mezuak jasotzen zituela. Beste biktima bat Galileo Galilei zientzialari italiarra izan zen; zientzialari handi hau 1600. urte hasieran zigortu zuten, Lurrak Eguzkiaren inguruan biratzen zuela esateagatik. Ez zuten espetxean sartu, baina ez zioten utzi bere etxetik ateratzen. Euskal Herrian ere, jende askok zigor handiak jasan zituen Inkisizioagatik, Zugarramurdin eta beste leku askotan sorginak izatea leporatuta.
Inkisizioak 1908. urtera arte iraun zuen, baina hainbesterainoko ankerkeria erakutsi gabe.

Français",txiki
"Inkisizioa (latinezko Inquisitio Haereticae Pravitatis Sanctum Officium esapidetik) Eliza Katolikoaren barnean heresia ezabatzen jarduten zuten hainbat erakunde izendatzeko erabiltzen da. Heretikoak aurkitu eta zigortzeko sortutako eliz auzitegi iraunkorra zen. Zuzenbide kanonikoaren kontrako aginpideak ere zigortzen zituzten.
Erdi Aroko inkisizioa, beste guztien oinarria, 1184an sortu zen Languedocen (Frantziako hegoaldean) albitar eta kataroen heresiari aurka egiteko. 1249an ere Aragoiko Erresuman ere ezarri zen (estatuko lehen inkisizioa izan zen) eta Aro Modernoan, Espainiar Inkisizioaren izenarekin (1478-1821) Aragoi eta Gaztelaren elkarketarekin hedatu zen. Espainiaren kontrolpean egonik, Amerikaren eremuetara zabaldu ziren. Jarraian sortu ziren Portugaldar Inkisizioa (1536-1821) eta Erromatar Inkisizioa (1542-1965).
Inkisidoreak polizia-indar bat ziren, jendearen salaketen bidez heretiko ustekoak atxilotu eta epaitzen zituztenak. XIII. mendetik, aitorpenak lortzeko, torturatu egiten zuten eta errudunei (gehienak, salatu gutxi izaten baitziren errugabe deklaratuak) zigor arin bat (ondasunen konfiskatzea) edota gogor bat (urkatzea bere bekatugatik damutzen bazen, erretzea damutzen ez bazen) aplikatzen zitzaien.
1834an desagertu zen behin betiko Inkisizioa eta Pio X.ak 1908an Fedearen Doktrinarako Kongregazioa sortu zuen haren ordez.",wiki
"Inprimatzeko makina hitzak eta irudiak tintaz paperean jartzeko erabiltzen den makina bat da. Liburuak, egunkariak, aldizkariak eta bestelako idazlan batzuk egiteko erabiltzen da. Tresna honen asmakuntzak oso garrantzi handia izan zuen mundu osoko kulturarentzat; hari esker, liburuak azkar egiten hasi ziren, merkeago, eta gainera kopuru handian (ale asko, alegia). Lehenago, izan ere, liburuen ale bakoitza eskuz kopiatu beharra zegoen; hori oso lan handi eta garestia zen, eta, ondorioz, liburu baten kopia oso gutxi egin zitezkeen, eta oso erraza zen denak galtzea; gainera, oso jende gutxirengana bakarrik iristen ziren, jende ahaltsu eta aberatsengana. Inprimatzeko makinari esker, berriz, liburu baten kopia asko eta asko egin zitezkeen, azkar eta merke. Horri esker, liburuak asko ugaldu ahal izan ziren eta, batez ere, jende gehiagorengana iristen hasi ziren.",txiki
"Inprimatzeko makina edo moldiztegia testu eta irudiak paperaren gainean birsortzeko erabiltzen den makina da. Tinta jartzen da tipo izeneko metal zatien gainean, eta tinta hori paperera igarotzen da presioaren bidez.
Lehen inprimatzeko makina Bi Shengek asmatu zuen, 1040 aldean, Txinan. Europan halako makina bat egiterik ez izateko arazoa ez zen teknikoa; izan ere, Antzinako Erroman bazekiten tinta zigiluen bitartez inprimatzen, baina ez zegoen papera egiteko modu merkerik. Txinatarrek arroz-papera erabiltzen zuten, eta inprimatzeko portzelanazko oinarria. Europan ez dago argi nork asmatu zuen. Gehienen iritzia Johannes Gutenbergek asmatu zuela da, nahiz eta haren izena ez dagoen jasota inongo testu idatzitan. Johannes Mentelinek Estrasburgon (1458-1478), Panfilo Castaldik Italian (1470) eta Laurens Costerrek Haarlemen (1430) inprimatzeko makinaren asmatzaile direla esan ohi da, eta bakoitzari bere herrian monumentua ezarri zaio horren omenez.",wiki
"Irulegiko Eskua brontzezko objektu arkeologiko bat da. Esku baten forma du eta 2.000 urte baino gehiago ditu. Nafarroako gune arkeologiko batean aurkitu zen 2021. urtean, Irulegi mendian, arkeologoak ikertzen ari ziren Burdin Aroko herrixka batean. 
Oso objektu baliotsua da arkeologiaren eta historiaren ikuspuntutik, baina are garrantzi handiagoa du, eskuak hitz batzuk idatzita dituelako aspaldiko idazkera edo alfabeto batean; gainera, hizkuntzalariek –hizkuntzaz arduratzen diren ikertzaileek, alegia– uste dute testu horrek agian zerikusia duela euskararekin, hau da, duela 2.000 urte baino gehiagoko euskaraz idatzita egon litekeela. Aditu batzuen arabera, aspaldiko baskoien hizkuntza izan liteke, hots, gaur egungo euskaldunen arbasoen hizkuntza; horregatik, euskara deitu beharrean, baskoiera deitu diote ustezko hizkuntza horri.",txiki
"Irulegiko Eskua brontzezko objektu arkeologikoa da, Nafarroa Garaiko Aranguren udalerrian dagoen Irulegi mendiko Burdin Aroko Irulegiko herrixkan aurkitua, Euskal Herrian. Baskoien mintzairaren hitzak dituela uste dute hainbat adituk, testuaren lehen hitza sorioneku (edo -ke) gisa interpretatu baitute, idazkera baskonikoaz idatzia. Ezohikoa da, ez baita inon ere beste esku grabaturik aurkitu. Eskuaren interpretazioa bi eratan egin da: izan daiteke testu apotropaiko bat, etxeko sarreran jarrita zorte ona emateko edo agur egiteko; edo izan daiteke gerra garaikur bat, eskuin esku moztu bat, eta testua ere gerra giroko esker emate bat.
Irulegiko Eskuaren ""garrantzia eta berezitasuna"" direla-eta, Nafarroako Gobernuak 2023ko irailaren 4an informatu zuen pieza arkeologikoa Interes Kulturaleko Ondasun izendatzeko prozesua hasia zuela. Halaber, aurkikuntzaren urteurrenean, Gobernuak jakinarazi zuen Irulegiko Eskua Nafarroako Museoan jarriko dutela ikusgai, ziurrenera 2024ko udan.",wiki
"Jeronimo Ipar Amerikako amerindiarren arteko apatxe herriko gerlari txirikahua bat izan zen. Apatxeak Mexiko iparraldean eta gaur egun AEBetako hego-mendebaldea den horretan bizi ziren. Jeronimok bere tribuaren lurraz jabetu nahi zuten kolono eta soldadu mexikar eta estatubatuarren aurka borrokan pasatu zuen bizitzaren zatirik handiena.
Jeronimo 1829ko ekainean jaio zen orduan Mexikoren parte zen Arizonako hego-ekialdeko alderdi batean. 17 urte zituela bere tribuko gerlarien kontseiluko kide bihurtu zen eta apatxeen eta mexikarren arteko borroketan parte hartu zuen. 1858an mexikarrek ama, emaztea eta seme-alabak hil zizkioten. Mendekatu nahirik, Jeronimo are basatiago borrokatu zen. Bere trebetasunak eta kemenak buruzagi bihurtu zuten.
AEBko gobernuak 1874an Jeronimo eta beste 4.000 apatxe Arizonako erreserba batera joatera behartu zituzten. Han sarritan aurkitzen ziren janaririk gabe eta beraien ohitura tradizionalak debekatu egiten zizkieten. Jeronimok eta bere jarraitzaileek erreserba utzi eta 10 urte baino gehiagoz Arizonako kolonoen kontrako eraso bortitzak burutu zituzten. 1886an eman zuen amore eta bera eta bere jarraitzaileak Floridara bidali zituzten preso, gatibu-lanak egitera behartuta. 1894an Oklahomako lurraldean zegoen Fort Sillera eraman zuten. Han hil zen 1909ko otsailaren 17an.",txiki
"Jeronimo —jatorrizko izena, txirikahua hizkuntzaz, Goyaałé, «aharrausi egiten duen hori»— (1829ko ekainaren 16a – 1909ko otsailaren 17a) apatxeen buruzagi izan zen, hau da, Ameriketako jatorrizko herrietako kidea. Jeronimo ezizena mexikarrek jarri eta berak guda izen gisa hartu zuen.",wiki
"Joana Arc-ekoa (1412. urtean jaio zen, Domrémy-n, Frantziako Erresuman. Laborari etxe batean jaio zen. - Rouen, 1431ko maiatzaren 30).",txiki
,wiki
"Julio Zesar erromatar agintari eta militar bat izan zen.Erroman jaio zen (Italia), Kristo aurreko 100. urteko uztailaren 12an, eta Erroman hil zen, Kristo aurreko 44. urteko martxoaren 15ean, 56 urte zituela. Patrizioen familia bateko kidea zen, garai hartako erromatar gizarteko goi klasekoa, alegia.Gaztetan, oratoria ikasi zuen, hau da, jendaurrean nola ondo hitz egin; izan ere, garai hartan, hizlari ona izan beharra zegoen, Erromako gizartean eta politikan postu on bat lortzeko. Laster, politikagintzan sartu zen. Kontsul kargua eskuratu zuen, antzinako Erromako kargurik gorenetako bat, gaur egungo lehendakari baten parekoa. Erroma, garai hartan, bi kontsulen artean gobernatzen zen, eta Zesarrek urtebetez eduki zuen kargu hori.
Kargua utzi zuenean, Galiara alde egin zuen, eta bederatzi urteko gerra luze baten ondoren, Galia osoa konkistatzea lortu zuen. Ondoren, Italiara itzuli zen eta diktadore kargua hartu zuen. Gerra bat piztu zen Zesarren eta Ponpeio izeneko beste general baten armaden artean, eta Zesarrek irabazi zuen. Ponpeio hil egin zen, baina Zesarrek barkamena eman zien bere kontra borrokatu ziren beste generalei.

Hala ere, asko ez ziren fidatzen Zesarrez; uste zuten errege bihurtu nahi zuela, eta erromatar errepublikarekin amaitu. Hori dela eta, Julio Zesarren agintaritzarekin ados ez zegoen talde batek plan bat lotu zuen Zesar diktadorea hiltzeko. Zesar K.a. 44. urtean hil zuten; hiltzaileen artean, haren seme adoptatua zegoen, Bruto.",txiki
"Gaio Julio Zesar —latinez: Gaius Iulius Caesar, ˈgaːius ˈjuːlius ˈkaɪsar ahoskera klasikoan— (K.a. 100eko uztailaren 13a edo 12a – K.a. 44ko martxoaren 15a) Antzinako Erromako militarra eta politikaria izan zen.
Galia menperatzean eta Britainia Handiko lehen inbasioarekin, Erroma Ozeano Atlantikoari begira jarri zuen eta garai guztietako militar handienetakotzat jo zuten. Errepublika Inperio bilakatzean ere parte hartze garrantzitsua eduki zuen. Hori guztia dela eta, hil ondoren, Senatuak ofizialki Erromako Jainko izendatu zuen.
Ponpeioren kontra Gerra Zibilean borrokatu ostean, Erromako buru nagusi eta bakar bihurtu zen. Bizitza osorako diktadore izendatuta, Erromako gizartea eta gobernatzeko era zaharberritzen hasi zen. Politika trapero horrekiko desadostasunez, Marko Brutok, Kasiok eta Zesarren adiskide eta laguntzaile gehiagok Zesar bera hil zuten, horrela Errepublikara itzuliko zelakoan. Hala ere, hilketak beste Gerra Zibil bat eragin zuen, zesartarren eta Zesarren kontrakoen artean. Gerra zesartarrek (Oktaviok eta Marko Antoniok besteak beste) irabazi zutenez, Inperioaren aldeko urrats sendoa egin zen.",wiki
"Kartago antzinako hiri bat izan zen, feniziarrek sortua Afrikako iparraldeko kostaldean K.a. 800. urte inguruan. Erromatarrek suntsitu zuten, K.a. 146an. Haren hondakinak oraindik ere ikus daitezke, Tunisian, Tunis hiritik hurbil. Bere garaian, Mediterraneo mendebaldeko merkataritza gune garrantzitsu bat izan zen.
Kondairaren arabera, Tiroko erregearen alaba Didok sortu zuen Cartago. Tiro feniziar hiri bat zen, gaur egungo Libanoko lurretan. Didok Afrikara ihes egin zuen, bere senarra hil ondoren, eta Kartago hiria sortu zuen. 
Kartagotarrak marinel eta merkatariak izan ziren; jakiak, ehunak, esklaboak eta metalak saltzen zituzten, hala nola eztainua, zilarra, urrea eta burdina. Hiriak aurrerabide handia egin zuen K.a. V. mendetik aurrera eta bere kolonia propioak ezarri zituen Afrika iparraldean, Iberiar penintsularen hegoaldean eta Mediterraneoan.
Antzinaroan, Kartago eta Erroma ziren Mediterraneoko potentziarik indartsuenak, eta horregatik gerran sartu ziren bata bestearen kontra zenbait aldiz; gerra punikoak izenaz ezagutzen dira gerra horiek, erromatarrek Poeni deitzen zietelako feniziarrei. Lehen guda punikoan, (K.a. 264 - 241), Kartagok Sizilia uhartea galdu zuen. Bigarrenean (K.a. 218 - 201), Hanibalek zuzendutako armada batek elefanteen laguntzaz Alpeak zeharkatu zituen erromatarrak garaitzeko asmoz. Hanibalek, ordea, ez zuen lortu Erroma menderatzea eta Afrikara itzuli zen; geroago, erromatarrek armada bat bidali zuten Afrikara eta Hanibal garaitu zuten. Hirugarrenean (K.a. 149 - 146), erromatarrek Kartago menderatu eta erre egin zuten.
Geroago, K.a. 122an, erromatarrek euren kolonia propioa sortu zuten bertan. K.o. 533an, Bizantziar Inperioak hartu zuen lur hauen kontrola. Arabiarrek 705ean konkistatu zuten hiria eta Tunisia hiriburu bihurtu zuten.",txiki
"Kartago (fenizieraz: Qart-ḥadašt, «hiri berri») antzinaroko hiria da, Tunisko aintziraren ondoan kokatua, gaur egungo Tunisian, gaur egungo Tunistik hurbil. Tiroko feniziarrek eratutako koloniatik sortu zen, Qart-ḥadašt izenarekin ( قرت-حدش edo קרת חדשת, «hiri berri»), Kristo aurreko lehenengo milurtekoan, eta antzinateko hiririk handienetakoa izan zen. Antzinako Kartago edo Kartagotar Inperioaren hiriburua izan zen.
Hiriaren kokalekua ongi aukeratua zen, Tunisko golkoan hiruki labur bat eratzen duen penintsula batean, babesa eta arrantza ugari eskaintzen duen itsasoz ia inguratua.",wiki
"Kleopatra VII.a  Egiptoko azken erregina izan zen. Kristo aurreko 69. urtean jaio zen, Alexandrian, eta Kristo aurreko 30. urtean hil zen, bere buruari bizitza kenduz. Gainera, Antzinako Egiptoko irudirik garrantzitsuenetako bat da gaur egungo historian.",txiki
"Kleopatra —izen bereko beste emakume batzuekin ez nahasteko, adituek Kleopatra VII.a Filopator deitzen diote— (K.a. 69 - K.a. 30) Egiptoko erregina izan zen, Ptolomeo leinuko azkena.",wiki
"Kolonizazioa gizaki talde batek lurralde bat populatzea edo bereganatzea da. Fenomeno hau batez ere Antzinaroan, Erdi Aroan eta Aro Modernoan gertatu zen, baina geroztik ere gertatzen da. Adibidez, Indonesiako Gobernuak Javako populazioarekin Indonesiako beste uharte batzuk kolonizatzen ditu: Papua, Kalimantan, Sumatra eta Sulawesi, besteak beste.
Herrialde konkistatzaileari metropolia deitzen zaio; eta konkistatutakoari, kolonia. Bestetik, lurralde bat kolonizatzen duena kolonizatzailea da; eta lurralde hori kolonizatzera joandakoak, kolonoak.
Metropoliak lurralde kolonizatuaren ekonomia kontrolatzen du, eta lurraldea gobernatzeaz arduratu ohi da. Askotan, indigenen eskubideak bortxatzen dituzte, eta batzuetan esklabo ere bihurtzen dituzte. Horregatik, askotan geratzen da indigenak (bertako lurraldekoak edo kolonoak) beheko mailakotzat jo eta baztertuak izatea.",txiki
"Kolonizazioa gizaki talde batek lurralde bat populatzea da. Prozesu horren helburua izaten da baliabide berri eta ugariagoak eskuratzea, taldea zabaltzea/ edo beste populazio edo herri bat mendean hartzea. Ideologia nazionalista edo inperialista bati loturik, kolonizazioaren helburua da lurralde, herrialde eta herri baten ondasun materialez jabetzea eta tokiko herritarrak beren kultura ondareaz eta ezaugarriez desjabetzea, alienazio edo arrozte prozesu baten bidez. Horretarako oinarri teorikoa asmo zibilizatzailea edo aurrerabidea izan daiteke, edo benetako erlijioaren zabalkundea.
Kolonizazioan, gailentzen den botereak bere jatorriko lurraldeko herritar arruntak eta xeheak erabiltzen ditu bere okupazioa iraunkorki sustraitzeko, colonie de peuplement deitu den prozesu baten bidez; hartara, agintari okupatzaileen moldeko gizarte berrirako oinarriak jartzen dira. Lurralde bat kolonizatzen duena kolonizatzailea da; eta kolonizazioaz lurraldean bizi direnak, kolonoak. Kolonoak botere hori oinarritzen duen nazio edo etniakoak izan ohi dira, baina beste herritarrak edo herritarren nahasketa bat ere izan daitezke. Ohikoena kolonoek okupazioa babestu edo bultzatu duten agintarien ordenarekiko atxikimendua agertzea da, kontraesan eta gatazkak sortu badaitezke ere, adibidez, klase borroka.
Kolonizazioak aurrez aurre eta lehian jartzen ditu bertako herritarrak eta kolonoak. Kolonoei, pribilegiatuak ez izanagatik, botere kolonizatzaileak bertako herritarren idiosinkrasiaz gainetik kokatzen dituen ezaugarri bat aitortzen die, agintari okupatzaileen aurrean abantaila edo estatus sinboliko eta funtzional bat ematen diena, eta ezaugarri hori agintarien jatorri, hizkuntza edo/eta kultura antzekotasun eta hurbiltasuna izatea da. Historian, bertakoak mendean hartuz beste lurralde edo herrialdeetara zabaltzea bultzatzen duen ideologia politikoari kolonialismo deritzo. Kolonialismoak egindako lurralde zabalkuntzak eta herrien mendekotasunak inperialismo izeneko egoera sortzen du.",wiki
"Konstantino I.a Handia antzinako Erromako enperadore bat izan zen. Hark bizitako garaian Erromatar Inperioa gutxinaka amaitzen eta ekialdeko zatia Bizantziar Inperioa bilakatzen hasia zen. Bizantzio hiria, inperioaren ekialdean zegoena, hiriburu berria izendatu zuen eta bere izena jarri zion: Konstantinopla. Gaur egun Istanbul izenarekin ezagutzen dugu. Konstantino garrantzitsua da, batez ere, kristautasuna sendotzen lagundu zuelako.
Haren benetako erromatar izena Flavius Valerius Constantinus zen. K.o. 280. urtearen inguruan jaio zen. Haren aitak bezala, Konstantinok ibilbide garrantzitsua egin zuen ejertzitoan, eta horrekin batera, hezkuntza ona jaso zuen.
Garai hartan, Erromatar Inperioak lau enperadore zituen, agintari bakar batek botere gehiegi ez izateko. Konstantinoren aita zen horietako bat. Hil zenean, haren soldaduek erabaki zuten Konstantino izango zela enperadorea, eta, horrela, beste hiru enperadoreen gainetik nagusitu zen.
Borrokan hasi aurretik, Konstantinok, ustez, bere armarrietan zeinu jakin bat margotzeko agindu zien bere soldaduei. Zeinu hori Labaruaren sinboloa da, Jesukristo irudikatzen duena. Garaipenaren ondoren, Konstantinok garaipena Kristoren zeinuari zor zitzaiola uste izan zuela esaten da.
K.o. 312. urtean, Konstantinok erabaki zuen inperioan erlijio-askatasuna egongo zela. Horrek esan nahi zuen kristautasuna ez zela debekatuta egongo. Beraz, Konstantinok ez zuen kristautasuna inperioko erlijio bakar bihurtu, hori ez zen askoz geroago arte gertatu. Baina Konstantino bera bataiatua izan zen, hil baino lehentxeago, K.a. 337an. Berak sartu zuen erlijioaren aldaketa «Konstantiniar itzulia » deitzen da.
Haren ama Helena Helena ere kristau bihurtu zen. Esaten denez, zaharra zela, Jerusalemera erromes joan zen. Han, elezaharraren arabera, Jesusen hilobia eta haren gurutzea ere aurkitu zituen. Jerusalemgo Hilobi Santuaren eliza garai hartakoa da. katolikoek eta ortodoxoek Helena santutzat hartzen dute.",txiki
"Konstantino I.a Handia (latinez Gaius Flavius Valerius Aurelius Constantinus; Naissus, Mesia, 272ko otsailaren 27a - Nikomedia, 337ko maiatzaren 22a), erromatar enperadorea izan zen 306ko uztailaren 25etik hil zen arte.
Konstantino bi motiborengatik da gogoratua. Alde batetik Bizantzio, gaur egungo Istanbul, birfundatu zuen eta Konstantinopla («Konstantinoren hiria») izena eman zion. Beste aldetik, Milango Ediktua plazaratu zuen 313an. Honi esker kristautasuna zilegi bihurtu zen, eta handik aurrera ez zen jazarria izan. Nizeako I. kontzilioa ere ahalbidetu zen Konstantinoren politikarengatik. Izan ere, Konstantino lehenengo enperadore kristaua izan zen, bataioa hil baino lehentxeago hartu bazuen ere.",wiki
"Konstituzioa herrialde edo estatu batek nola funtzionatu behar duen arautzen duen oinarrizko lege-testua da. Konstituzioak esan dezake zeintzuk diren gobernu-erakundeak, zer egin dezaketen edo zer egin behar duten, bereziki Gobernuak eta Parlamentuak. Gainera, konstituzio askok herritarren eskubideak ere ezartzen dituzte. Gobernuak erabakitzen dituen legeek beti egon behar dute Konstituzioak dioenaren barruan, ezin dira joan haren aurka. Hori bai, Konstituzioa zuzendu edo aldatu egin daiteke, baina hori, oro har, lege arrunt bat onartzea baino zailagoa da.
Munduko leku askotan, eta bereziki Europan, hainbat mende luzez, errege edo erreginek gobernatzen zituzten herrialdeak. Herriak ez zuen eskubiderik, eta ez zuen ahotsik ezta botorik ere gobernatzeko moduan. Hori Ingalaterran hasi zen aldatzen XIII. mendean: 1215ean, herrialde horretako lurjabeak haserre zeuden erregearekin. Bat eginik, zenbait eskubide bermatzen zizkien agiri bat sinatzera behartu zuten erregea. Dokumentu horri Karta Magna deitu zitzaion. 
XVII eta XVIII. mendeetan, John Locke eta Jean-Jacques Rousseau izeneko pentsalari batzuek ""kontratu soziala"" delako ideia bati buruz idatzi zuten. Ideia horrek dio jendeak uko egiten diola nahi duena egiteko duen askatasunari gobernu egonkor baten babesa edukitzearen truke. Pentsalari horiek eragin handia izan zuten Estatu Batuetako Konstituzioaren idazketan, 1787an. Horixe da konstituzio idatzirik zaharrena, eta beste herrialde askoren eredua izan zen. Gaur egun ia herrialde guztiek dituzte konstituzio idatziak. Askok konstituzio bat baino gehiago izan dituzte haien historian.
Europaren kasuan, lehen konstituzioak 1800 ingurukoak dira; estatuan erregeak hain botere handia ez zuela ziurtatzera zuzenduta zeuden. Baina denbora asko igaro zen Europako estatuak demokratikoak izan baino lehen, hau da, agintea herriaren ordezkarien esku egon arte, eta ez bakarrik errege absolutuen esku.

Deutsch
English
Español
Français",txiki
"Konstituzioa estatu independente baten arauak eta oinarriak zehazten dituen idatzia da. Bertan arautzen dira estatuko botere-antolaketa eta banaketa, oinarrizko eskubide eta betebeharrak eta politikarako oinarrizko prozedurak.
Estatu horren antolaketa juridikoaren gailurra izan ohi da Konstituzioa, lege nagusietan nagusia. Berak zehazten du beste legeek bete behar dituzten oinarrizko prozedurak.
Estatu baten ekintza politiko, sozial, ekonomiko, eta abar erregulatzen duen arau nagusia denez, idatzia izan ohi da. Bi zati nagusiz osatu ohi da: organikoa, botereen arteko harremanak erregulatzen dituena, eta dogmatikoa, herritarren eskubide eta betebeharrak finkatzen dituena.",wiki
"Kristobal Kolon (1451 - 1506) itsasgizon eta kartografo bat izan zen, esan ohi denez, Amerika europarrentzat aurkitu zuena 1492ko urriaren 12an.",txiki
"Artikulu hau Kristobal Kolon esploratzaile eta itsastarrari buruzkoa da; beste esanahietarako, ikus «Kolon».
Kristobal Kolon (1451-1506) genovatar nabigatzaile eta kartografoa izan zen, Gaztelako Koroarentzat lanean aritu zena. 1492ko urriaren 12an Amerika aurkitu zuen europarrentzat. Kolonbiako Errepublikak izena haren omenez hartu zuen.",wiki
"Kronologia historiako gertakariak denboran noiz eta zer ordenatan gertatu diren bilatzen duen jakintza da. Hitzak, berez, ""denborari buruzko ikerketa"" esan nahi du eta antzinako grezierazko χρόνος (chronos: ""denbora"") eta -λογία (logia: ""ikerketa"") hitzen batuketatik ateratakoa da. 
Hortaz, gertaera batzuk ""ordena kronologikoaren arabera"" kontatzen direla esaten dugunean, gertaera horiek denboran zehar gertatu ziren hurrenkera berean kontatzen direla esaten ari gara; hau da, denboraren lerroan, lehenago gertatu zirenak lehenago jarriz eta ondoren gertatutakoak ondoren kokatuz.
Esate baterako, gurpilaren asmakuntza, bizikletaren sorrera eta lehen automobilaren eraikuntza hiru gertaera historiko dira. Ordena kronologikoaren arabera kokatu nahi baditugu, lehenbiziko tokian gurpilaren asmakuntza jarri behar dugu (Neolitoaren amaieran); bigarren lekuan, bizikletaren sorrera ipini behar dugu (XV. mendearen amaiera aldera, gutxi gorabehera); eta azkenik lehen automobilaren eraikuntza (XIX. mendearen amaiera aldera). 
Kronologia Historiografiaren jakintza osagarri edo laguntzailea ere bada. Izan ere, historialariak kronologiaz baliatzen dira historia hainbat arotan banatzeko: Historiaurrea, Antzinaroa, Erdi Aroa, Aro Modernoa eta Aro Garaikidea, adibidez.",txiki
"Kronologia (latinez chronologia, antzinako grezierazko χρόνος, chronos, ""denbora"" eta -λογία, -logia ""ikerketa"" hitzen lotunea) gertaera historikoen datak zehaztea helburu duen zientzia da. Kronologia periodizazioaren zati bat ere bada. Historiaren zientzia laguntzailea ere bada eta garai geologikoa zenbatzeko ere erabiltzen dute. Adiera arruntean, kronologia gertaeren zerrenda bat ere bada eta aroak eta egutegiak hori egiteko moduak.",wiki
"Lehen Karlistaldia Espainian eta, bereziki, Hego Euskal Herrian izandako gerra bat izan zen. 1833an hasi zen, eta Euskal Herrian 1839an amaitu zen, baina Espainian 1840an. Gerra horretan bi talde egon ziren: karlistak, eta liberalak. Fernando VII.a Espainiako erregea hil zenean, lehendabizikoek Karlos haren anaia nahi zuten errege; bigarrenek, berriz, haren alaba, Elisabet II.a, nahi zuten erregina.
Hala ere, tartean beste gai bat nahasten zen: Euskal Herriko foruak. 1833an, liberalak heldu ziren Espainiako errege gortera, eta konstituzioa ezarri nahi zuten koroaren peko lurralde guztietan. Aldiz, Nafarroa erresuma bat zen oraindik, eta Arabak, Bizkaiak eta Gipuzkoak beren legeak eta erakundeak zituzten (foruak). Horiek gehienak galdu egin ziren gerra amaieran.",txiki
"Lehen Karlistaldia —Lehen Karlista Gerra, Lehen Gerra Karlista eta Lehen Karlistada izenez ere ezaguna— 1833 eta 1840 urteen bitartean Hego Euskal Herrian batez ere (1839 arte) eta Espainian izandako gerra zibilari deritzo. Gerraren azaleko auzia dinastikoa zen arren, Euskal Herrian ezaugarri bereziak izan zituen, bertako lege eta erakundeen aldeko altxamendua izan zen biztanleriaren gehiengo handiaren babesaz, espainiar ordena liberal berriaren kontra.
Gerraren erdigunea Euskal Herria izan zen eta, neurria txikiagoan, Maestrazgoa eta Kataluniaren iparraldeko muga eskualdea. Alabaina, erresumako beste eskualde batzuk astindu zituen, Andaluzia, adibidez, eta gobernuaren eta altxatuen espedizio militarrek talka egin zuten askotariko tokietan.
Hainbat egilek eta lehen eskuko lekukok, hala bertakoek nola atzerrikoek, euskal subiranotasun eta, are, independentziaren aldeko herritarren borrokatzat jo dute Euskal Herrian. Lehen Karlistaldiak ""erregetzaren gerra"" (1839 arte), ""gerra zibila"", ""iparraldeko gerra"" eta ""foruen gerra"" izenak hartu zituen.
Hego Euskal Herrirako gerraren ondorio politiko nagusia, lehenik, okupazio militarra eta, bigarrenik, 1839ko Foruak Berresteko Legea eta 1841eko Nafarroako Foruak Eraldatzeko Legea izan zen; hartara, Espainiara transferitu zen herri subiranotasuna eta Hego Euskal Herriko lurraldeak Espainiako probintzia bihurtu ziren, estatus berezi batekin bazen ere. Ordu arteko barnealdeko aduanak kostaldera eta Pirinioetara lekualdatu ziren. Espainian, ordena konstituzional desegonkor bat finkatu zen, eta Espainia iraunkorki sartu zen Europako nazioarteko mailegarien finantza sisteman.",wiki
"Maiak Erdialdeko Amerikako herri bat ziren, kultura indartsukoa. Herri maia bizirik dago gaur egun ere; sei milioi lagunek baino gehiagok dute beren burua maiatzat edo mintzatzen dira hizkuntza maia batean. Mexikoko hegoaldean, Belizen, Guatemalan, Hondurasen eta El Salvadorren bizi dira. Guatemalan, populazioaren erdia dira ia.

Zibilizazio maia bizirik zegoen Kristobal Kolon Amerikara iritsi zenean, baina ordurako apaldua zuen kultura maila handi hura. Espainiar konkistatzaileak iritsi eta gero, maia asko hil eta kultura eta hizkuntza maia asko desagertu ziren ondorengo mendeetan. XIX. mendera arte, ia inork ez zekien munduan zein garrantzitsua izan zen antzina zibilizazio maia. 
Kultura maiaren aztarna zaharrenak duela lau mila urtekoak dira. Beraz, Egiptoko inperioaren eta piramideen garaikoak dira. Maiek ere eraiki zituzten harrizko piramide handiak.
Maiek hiri handiak ere bazituzten; X. menderako, 40 hiri inguru eraiki zituzten, haietako garrantzitsuenak Tikal, Palenque, Copán eta Bonampak. Antzinako hiri zahar hauek gaur egungo Guatemalan, Hondurasen eta Mexikoko hegoaldean daude. Askotan, hiri handi haiek gerrak egiten zituzten elkarren kontra. Dirudienez, horregatik ahuldu zen kultura maia, besteak beste. Baina ingurumena hondatu izanak ere izan zuen zerikusia horretan: populazio maia oso ugaria zen, eta lurralde txiki samarretan bizi behar zuen; artoa landatzen zuten, eta horrek lurra agortu eta antzutu egiten zuen. Horren ondorioz, X. mendearen ondoren, hirietako asko bertan behera utzi zituzten eta haietako batzuk oihanean galduta geratu ziren.
Amerikan, maiak izan ziren idazkera zeukan zibilizazio bakarra. Idazkera hartako zeinuak egiptoarrek antzina erabiltzen zituzten hieroglifoen antzekoak ziren. Bestalde, maien arteko batzuk oso pertsona jakintsuak izatera iritsi ziren.

Deutsch",txiki
"Maien zibilizazioa Mesoamerikako zibilizazioa izan zen, espainiarrak Ameriketara iritsi aurretik maia herriek garatu zutena. Aipagarria da haien idazkera sistema, kolonaurreko Amerikan erabat garatu zen bakarra, eta baita haien artea, arkitektura, eta matematika eta astronomia ezagutza handiak ere. Une gorenean, kultura maiak lurralde zabala hartu zuen: egungo Mexikoko hegoaldea (Yukatan, Campeche, Quintana Roo, Chiapas eta Tabasco estatuak) eta Belize, Guatemala, Honduras eta El Salvadorko zatiak.
Mesoamerikako kronologiaren arabera, hiru aro nagusi bereizten dira kultura horren barruan: aurreklasikoa (K.a. 2000-K. o. 250 bitartean), klasikoa (300-900 bitartean) eta postklasikoa (900. urtetik espainarrak iritsi eta konkistatu arte). Aro Klasikoa distiratsuena eta orijinalena izan zen. Maien zibilizazioak hartu zuen lurralde zabal hartan sakabanaturik zeuden ehundaka hiriren artean Tikal, Uaxactun, Palenque, Bonampak edo Yaxchilan nagusiak izan ziren. Berriki arte aldi baketsua izan zela esaten bazen ere, egun argi dago maiak maiz borrokatu zirela elkarren kontra, eta haien estatu-hirietako asko gotorturik zeudela. Erlijioa ere hasieran uste zen baino askoz odoltsuagoa izan zen. Aro horren bukaeran oso gauza bitxia gertatu zen: hiri klasikoak jendez hustu ziren eta biztanleek Yucatán penintsulara emigratu zuten: arrazoia oraindik ere ezin izan da argitu. Aro Postklasikoak, beste eremu batean gauzatu izanaz aparte, Mexikoko kulturen eragin handia izan zuen, toltekenak batez ere, haiek izan baitziren Mexikoko goi-lautadan nagusi, azteken aurretik.
Arte maia guztiz nabarmena da Ameriketako gainerako herrien aldean. Oro har, gorde diren hondakinak errituak ospatzeko egiten zituzten eraikinei dagozkie, eta ez da bizitegirik aurkitu. Ingurunea, bai denboraz eta bai eremuz ere, hedadura handikoa da, eta askotariko arkitektura estiloak bereizten dira. Nolanahi ere, hiri maien eraikuntza tipikoa ganga izunez hornituriko tenplua da. Mailak dituzten piramideen gainean eraikitako tenplu horiez gainera, beste obra mota asko ere eraiki zituzten: pilota jokorako tokiak, jauregiak, barruti zutabedunak, dorreak, zubiak, etab. Piramideetan nabarmentzekoak dira Uaxactun, Chichén Itzá, Tikal, Copán eta Uxmal. Jauregi nagusietariko batzuk Chichén Itzá, Palenque, Uxmalen daude. Tenplu-piramideetako hormak, ataburuak, paramentuak eta, batez ere, oroimenezko zutarriak edo zutarriak erliebe ederrez horniturik daude. Erdialdeko zutarrietan irudiekin batera data garrantzitsuak ezarri ohi zituzten, eraikuntza data, besteren artean: 292koa zaharrena eta 889koa berriena, arkeologoek aro klasikoa deitu dutena mugatzeko erabiliak hain zuzen. Margolaritza ederra eta koloretsua zen, maila handikoa hau ere, baina lan gutxi gorde dira (Bonampak, Uaxactun eta Chichén Itzá). Halaber, zeramika estilo desberdin anitz landu zuten.
Oraingo maiak haien arbasoen zibilizazioa garatu zen lurralde bertsuan bizi dira. Txikiak dira, buru biribilekoak, larrua kobre kolorekoa dute eta beltz leuna ilea. Beren artean lotura estua duten hizkuntzak erabiltzen dituzte. Funtsean nekazariak dira; herri baten inguruko komunitate txikietan bizi dira eta tradizioko ale eta barazkiak egiten dituzte (artoa, babarruna eta kuia bereziki) eta etxabereak izan ohi dituzte (oiloak, txerriak eta, askoz gutxiago, behiak). Industria gutxi dago maien lurraldean. Maia gehienak XVI. mendean kristautu zituzten; hala ere, antzinako ohitura askok bizirik dirau oraino. Jakintza hori xamanek kontserbatu dute gehienbat; herri bakoitzean izan ohi den pertsona horrek lehengo erlijioaren eta ezagutzen aztarnak gorde ditu: antzinako egutegiaren zatiak gordetzen ditu, oilarrak sakrifikatzen eta euria erakartzeko errituak egiten ditu, eta abar.",wiki
"Marco Polo (1254ko irailaren 15a - 1324ko urtarrilaren 8a) veneziar bidaiari eta merkataria izan zen. Aita Nicolò eta osaba Maffiorekin batera, zetaren bideari jarraituz, Txinara ailegatu ziren mendebaldarren artean lehenetarikoa. Batzuek diote Marco Polok ekarri zuela sutautsa edo bolbora Europara.
Ekialde Hurbilarekin merkataritza harremanak zituen familia bateko semea zen, eta 15 edo 16 urte zituenean ezagutu zituen aita eta osaba, Txinatik etorri zirenean, hain zuzen. Aitarekin eta osabarekin batera ekialderantz abiatu zen beste bidaia batean (1271) eta, Mongolia igaro ondoren, Kanbaluk-era (egungo Pekinera) iritsi ziren (1275).
Italiara itzuli eta Mediterraneo itsasoko borroka batean genoarrek preso hartu zuten eta handik Genoako espetxera eraman zuten. Rustichello da Pisa izeneko preso bati bere gorabeherak kontatu zizkion eta hark oïl hizkuntzaz eta italieraz idatzi zituen Polotarren ibilaldiak. Libururari Devisement du Monde (1298) izenburua eman zion Rustichellok. Espetxetik atera eta Veneziara itzuli zen; han hil zen, 70 urte zituela.",txiki
"Marco Polo (1254ko irailaren 15a - 1324ko urtarrilaren 8a) veneziar bidaiari eta merkataria izan zen. Aita Nicolò eta osaba Maffiorekin batera, Zetaren Bideari jarraituz Txinara ailegatu ziren mendebaldarren artean lehenetarikoa. Asia, Persia, Txina eta Indotxinan zehar bidaiatu zuen 1271tik 1295era bitartean. Bere bidaiak kontatu zituen Rustichello da Pisak idatzitako Munduaren deskribapena (Divisament dou monde) liburuan. Liburuak beste izen batzuk ere badauzka, hala nola Munduko Mirarien liburua (jatorrizko frantsesezko izenburua Livres des merveilles du monde) Milioia (italierazko Il Milione) edota Marko Poloren Bidaien liburua..
Venezian sortu zen eta merkataritza ikasi zuen. 1271n, 17 urte zituela, bere aita Nicolorekin eta osaba Maffiorekin Asiara joan zen (haiek 1269an itzuli ziren Asiatik), eta Kublai Khanen, mongoliar enperadorearen, zerbitzura jarri zen. Hogei bat urtez, hainbat mandatu ofizial bete zituen han, eta bidaia diplomatiko ugari egin zuen Birmaniara, Indiara, Indonesiara, Sri Lankara edota Indotxinara. Yuan Dinastiaren Txinan gaindi ere asko ibili zen, eta Europan ezagunak ez ziren gauza asko ikusi zuen. Hogei urte geroago etxerako bidea hartu zuen, misio diplomatiko bat zela eta.
1291n, Marco Polok, aitak eta osabak proposatu zuten Mongoliako Kököchin printzesa laguntza Persiara joatea. Hara iritsi ziren 1293an, eta printzesa han utzi ondoren, Konstantinoplarantz jarraitu zuten, eta gero Veneziara itzuli ziren, 1295ean.
Italiara itzuli zen 1295ean, 26 urteko bidaia baten ondoren, eta hurrengo urtean Venezia eta Genovaren arteko itsas gerran parte hartu zuen. Gerra horretan, Genovatarrek preso hartu zuten. Kartzelaratzean, Rustichello Pisakoa ziegakideari Kublai eta Ekialdeko Estatuen deskribapena eman zion. Bertsio eta itzulpen asko ezagutu dituen eskuizkribu hau ia ezinezkoa da jatorrizko egoera berreraikitzea. Hala ere, badirudi lehenbizi frantses-veneziar hizkuntzan idatzi zela.
Marko Polo ez zen izan mongoliar enperadorearen gortera iritsi zen lehen europarra, baina lehena izan zen Txinako errealitatea deskribatzen, hala nola diru-papera. Tibeteko lamaseriak ere deskribatzen ditu, eta ordura arte ezezaguna zen Japoniaren (Cipango) existentzia aipatzen du. Batzuek diote Marco Polok ekarri zuela bolbora Europara.
Haren kontakizunak eragina izan zuen Cristobal Colonengan eta beste bidaiari batzuen artean. Kataluniako atlasa eta Fra Mauroren mapa haren kontakizunaren aitortzan oinarritzen dira hein batean.
1299an atera zen espetxetik, eta merkatari aberats bihurtu zen. Ezkondua eta hiru alaben aita zela, 1324an hil zen, eta Veneziako San Lorenzo elizan dago lurperatua.",wiki
"Margarita Nafarroakoa edo Margarita Angulemakoa Nafarroako erregina bat izan zen; 1492ko apirilaren 11an jaio zen Anguleman eta 1549ko abenduaren 21ean hil zen Odosen (Pirinio Atlantikoak). Literaturan ere aritu zen.
Haren aita Karlos Orleansekoa  zen, Angulemako konde (1459-1496) eta Frantziako Luis XII.aren lehengusua. Haren ama Luisa Savoiakoa zen. 1509an, Karlos IV.a Alençongoarekin ezkondu zen. Luis XII.a 1515. urtean hil zen eta Margaritaren neba, Frantzisko I.a, oinordekoa izan zen, Luis XII.ak bi alaba besterik ez zuelako. Margarita Angulemakoak Frantziako gortearen bizitzan parte hartu zuen eta interesa agertu zuen Erreforma Protestantearen ideia berrien inguruan.
Karlos IV.a Alençongoa, haren senarra, 1525ean hil zen. 1527an Nafarroako erregearekin, Henrike II.a Albretekoarekin ezkondu zen, eta alaba bat izan zuen, Joana Albretekoa (geroago Nafarroako erregina eta Henrike IV.a Frantziakoaren ama izan zena). Humanistak eta idazleak babestu eta hartu zituen Nafarroako gortean.
Nafarroako Margarita literaturan ere aritu zen; poemak, ipuinak eta komediak idatzi zituen. Ezagunenak honako hauek dira: Les Marguerites de la Marguerite des princesses (1531an argitaratua) eta L'Heptaméron, 72 ipuinez osatutako bilduma bat (1559).",txiki
"Margarita Angulemakoa (Angulema, 1492ko apirilaren 11 – Odos, 1549ko abenduaren 21),  Margarita Nafarroakoa eta Margarita Orleansekoa ere deitua, 1509-1525 bitartean Alençongo dukesa eta 1527-1549 bitartean Nafarroako erregina ezkontidea izan zen. Eragin handiko emakumea izan zen, batez ere Frantzisko, bere neba, 1515ean Frantziako errege bihurtu zenetik aurrera. Kultura arloan ere aritu zen: poesiak idatzi eta argitaratu zituen eta Erreforma Protestantea bultzatu zuen.",wiki
"Monarkia absolutua edo absolutismoa gobernu mota bat da, Antzinako Erregimenean zutena. Gobernu mota honetan monarkak (hau da, erregeak edo erreginak) botere absolutua zeukan: hau da, ez zegoen botere-banaketarik  eta haren esku zeuden botere betearazlea, botere legegilea eta botere judiziala.
Sistema honetan, justiziaren administrazioak errege-erreginekiko nolabaiteko autonomia izan zezakeen eta erakunde parlamentarioak egon zitezkeen, baina monarkak gorteen erabakiak edo xedapenak nahi bezala alda zitzakeen, baita legeak ere. Hau da, monarkia absolutuan erregeak edo erreginak dioena legea dela esan daiteke. 
Botere guztiak pertsona bakarrean kontzentratzea justifikatutzat jotzen zen errege-erreginek subiranotasuna izateko eskubide jainkotiarra zutela uste zutelako, hau da, Jainkoak ematen zielako eskubide hori. Ez zegoen errege-erreginek herriaren aurrean erantzuteko mekanismorik, Jainkoaren aurrean bakarrik erantzun behar zutelako.
Monarkaren boterea sendotzeko, lurraldea modu zentralizatuan antolatzen zuten eta zergak kontrolatzen zituzten. Gainera, monarka bera zen gobernua eta gobernatzen lagunduko zioten pertsonak nahi bezala izendatzen zituena.
Frantziako iraultzaz geroztik, monarkia absolutua desagertuz joan zen Europan, iraultza hark herriaren burujabetzan oinarritutako gobernu sistemak sustatu baitzituen.",txiki
"Monarkia absolutua edo absolutismoa batez ere XVII. mendean izan zen gobernu era bat da. Estatuaren aginpide guztiak erregeen esku geratzen ziren; beraz, tradizio erakundeak, gorteak edo parlamentuak ez zuen parte hartu gobernazio horretan. Agintea Jainkoarengandik zetorren, alegia, erregeak jainkoari erantzun behar zion, eta ez bere menpe zeudenei.
Agintea sendotzeko, lurraldea modu zentralizatuan antolatu zuten, zergak kontrolatu zituzten, eta armada iraunkorra sorrarazi zuten.
Gobernu sistema hori Europan gutxi gorabehera 1648aren eta 1789aren artean ugaldu zen. Garaiaren eta herrialdearen arabera zenbait maila eta ezaugarri izan zituen.",wiki
"Antzinako munduko zazpi mirariak antzinate klasikoaren garaian gizakiak egindako zazpi egitura ospetsu ziren, bidaiariek bisitatu nahi izaten zituztenak. Horietako gehienak egitura erraldoiak ziren, eraikitzeko ingeniaritza-trebetasun handia behar zutenak. Zazpi mirarien zerrenda ohikoenean, mirariak honako hauek ziren: 

Gizako piramide handia
Babiloniako lorategi esekiak
Zeusen Olinpiako estatua
Halikarnasoko mausoleoa
Artemisaren tenplua
Rodasko kolosoa
Alexandriako itsasargiaGizako piramide handia da gure garaiotara osorik iritsi den bakarra. Mausoleoko eta Artemisaren tenpluko zati batzuk ere iritsi zaizkigu.",txiki
"Munduko zazpi mirariak edo antzinate klasikoko munduko zazpi mirariak antzinate klasikoan zazpi eraikin nabarmenen zerrenda da, Greziaren ikuspegitik egina. Zerrenda Antzinako Greziako turistek bisitatzen zituzten tokien gidaliburuetan oinarritu zen. Zerrenda horren bertsio goiztiarrena K.a. II. mendean egin zuen Antipatro Sidongoak, eta Mediterraneo itsasoaren inguruko eraikinak baizik ez zituen biltzen. Hasierako zerrendak beste bertsio ugari inspiratu zituen mendeetan zehar. Zazpi mirarietatik batek bakarrik dirau zutik gaur egun: Gizako piramide handiak.
Eraiki ziren urtearen arabera zerrendatuak, hauek dira antzinate klasikoko munduko zazpi mirariak:",wiki
"Musulmanen konkistak Arabiar penintsulan hasi ziren, Mahoma hil ondoren haren jarraitzaileek islameko erlijio berria zabaltzen hasi zirenean VII. mendearen hasieran, eta haien bitartez Ekialde Hurbila, Erdialdeko Asia, Afrikako iparraldea eta Iberiar penintsula bereganatu zituzten hamarkada gutxitan.
Mahoma Meka hirian predikatzen hasi zen bere doktrina, Kaabako santutegia zeukan hirian, alegia. Bertan merkatari aberatsen etsaia bihurtu zen, politeismoa ukatu eta musulman guztien berdintasunaren alde egiteagatik. 
Ondorioz, Mekatik ihes egin eta Jatribe hirira joan behar izan zuen 622. urtean. Urte hura musulmanen egutegiko abiapuntutzat hartu zen. Une hartatik aurrera, Jatrib hiriak Medina izena hartu zuen (profetaren hiria).
Medinan, Mahoma buruzagi politiko eta erlijiosoa bihurtu zen. Gainera, armada bat bildu eta Meka konkistatu zuen 630. urtean. Hil eta bi urte geroago, Arabia osoa bere doktrinapean zegoen batua.
Mahomaren heriotzaren ondoren, eta Arabiar penintsula konkistatu eta gero, musulmanak Mediterraneoaren mendebaldeko lurraldeak konkistatzen hasi ziren. Hamar urtetan bakarrik, 632tik aurrera, Mahomaren jarraitzaileek Ekialde Hurbilaren gehiengoaz jabetu ziren.
Profeta hil eta mende bat ondoren, arabiarren menpeko lurraldea erraldoia zen: Indus ibaitik Atlantikora arte eta Saharatik Pirinioetara, Kaukasora eta erdialdeko Asiaraino. Hedapen-garai horren zati handi bat Omeiatarren gobernupean gertatu zen. Omeiatarrak kalifen dinastia bat ziren, eta Islama gidatu zuten VII. mendearen erdialdetik hurrengo mendearen erdialdera arte. Espainia musulmanean luzatu zen ere, X. eta XI. mendeen artean.",txiki
"Arabiarrak ez ziren herrien musulmanen konkistak (632–732), (arabieraz: الغزوات‎, al-Ġazawāt edo الفتوحات الإسلامية, al-Futūḥāt al-Islāmiyya) baita islamiar konkistak edo arabiar konkistak ere, Mahomaren heriotzaren ondoren gertatu ziren. Honek Arabiar penintsularen batasun politikoa ezarri zuen eta bere ondorengoak ziren Rashidun (""Ondo gidatutako kalifak"") eta omeiatar kalifek musulmanen menpeko lurrak arin zabaldu zituzten.
Arabiar Penintsulatik hasi eta Txina eta Indiako mugetaraino (egungo Pakistaneraino), Erdialdeko Asiaraino, Ekialde Hurbileraino, iparraldeko Afrikaraino, Siziliaraino eta Iberiar Penintsulako iparraldean dauden Pirinioetaraino zabaldu zituzten bere inperioa.",wiki
"Napoleon Bonaparte (1769ko abuztuaren 15a – 1821eko maiatzaren 5a) militar eta agintari frantses bat izan zen, bai eta Frantziako enperadorea ere 1804tik 1814ra bitartean. Inoizko buruzagi militarrik arrakastatsuenetarikoa ere izan zen, oso gerra latzak irabazi baitzituen. Europako zati handi bat Frantziaren mende hartzea lortu zuen gerra haien bidez.
1769ko abuztuaren 15ean jaio zen Korsikan, Mediterraneo itsasoan. Frantziak gobernatzen zuen Korsika orduan. Napoleon eskola militarretara joan zen Frantzian, eta armadako ofizial bihurtu zen 16 urte baino ez zituela.
Parisen zegoen 1972an, Frantziako Iraultzan frantziarrek haien erregea tronutik bota zutenean.
Beste gobernari europar batzuek bueltan ekarri nahi zuten erregea. Napoleonek Frantziako gobernu berria defendatu zuen hainbat gerratan. Heroi militarra bihurtu zen.
1799an Kontsulatu izeneko gobernu berri batek hartu zituen Frantziaren kontrola eta boterea, estatu-kolpe bat eman ondoren. Napoleon bihurtu zen buruzagia, kontsul nagusi karguarekin. Aldaketa asko egin zituen; garrantzitsuena Kode Napoleoniko izeneko lege-sorta izen zen. Beste potentzia europar batzuen kontra ere jarraitu zuen borrokan. Inperio bat eraiki zuen Napoleondar Gerrak deitutakoetan. 
Handik bost urtera, 1804an, Frantziako enperadore bihurtu zen. Beste herrialde batzuk haren kontra batu ziren. Garaipen ugari izan zituen, baina 1812an Errusia inbaditu zuen, eta desastre izugarria izan zen hori frantsesentzat. Ehunka soldadu hil ziren Errusiako negu hotzean. 
Napoleonen etsaiek haien aukera ikusi zuten orduan. Britainia Handiak, Austriak eta Prusiak bat egin zuten Errusiarekin Askapen Gerran. 1813ko urrian, gudu handi bat galdu zuen Leipzig inguruan (Alemania), eta 1814ko apirilean agintea utzi behar izan zuen, irabazleek behartuta. Elbara bidali zuten, Italiako uharte txiki batera. 1815ean, ihes egin zuen Frantziara bueltan. Bere alde zeudenak bildu eta boterea hartu zuen beste behin. Epe horri Ehun Egunak deitu zioten, zeinak tropa britaniarrek eta prusiarrek Napoleon garaitu arte iraun zuen. Waterlooko guduan, Belgikan, sekulako porrota izan zuen 1815eko ekainean.
Santa Helena izeneko uharte batera bidali zuten orduan, Hegoaldeko Atlantiko Ozeanoan. Bertan hil zen, 1821eko maiatzaren 5ean.

Deutsch
English
Español
Français
Italiano",txiki
"Napoleon Bonaparte edo Napoleon (jaiotza izena: Napoleone Buonapart; 1769ko abuztuaren 15 – 1821eko maiatzaren 5), eta geroago Napoleon I haren errege-izenagatik ezaguna, lider militar eta politikari frantsesa izan zen, Frantziako Iraultzan nabarmendu zena eta Gerra Iraultzaileetan hainbat kanpaina arrakastatsuren buru izan zena. Frantziako Errepublikako de facto liderra izan zen 1799tik 1804ra bitarteko lehen kontsul gisa. Napoleon I.ak bezala, frantsesen enperadorea izan zen 1804tik 1814ra eta berriro 1815ean. Napoleonen ondare politiko eta kulturala munduko historiako buruzagi ospetsu eta eztabaidagarrienetako bat izan da.Napoleon Korsikako uhartean jaio zen Frantziako Erresumak bereganatu eta gutxira. Frantziako Iraultzaren alde egin zuen 1789an, Frantziako armadan lanean ari zela, eta haren idealak Korsikako bere jaioterrira zabaltzen saiatu zen. Berehala altxatu zen armadan, Frantziako Direktorio gobernatzailea salbatu ondoren, matxinatu ziren erregezaleen aurka tiro egin eta gero. 1796an kanpaina militarra hasi zuen austriarren eta haien aliatu italiarren aurka: garaipen erabakigarriak lortu zituen eta heroi nazional bihurtu. Bi urte geroago, espedizio militar bat zuzendu zuen Egiptora, botere politikoaren amarru gisa. 1799ko azaroan estatu-kolpea eman eta Errepublikako lehen kontsul bihurtu zen. Erresuma Batuarekin zeuden desadostasunen eraginez, Hirugarren Koalizioaren Gerra borrokatu zuten 1805ean. Koalizio hori Ulmeko kanpainan eta Austerlizko batailan garaitu zuen, Germaniako Erromatar Inperio Sakratua desegitera eraman baitzuen. 1806an, Laugarren Koalizioak haren kontra armak hartu zituen, Prusia kontinentean gero eta eragin handiagoa izateaz arduratu zelako. Napoleonek Prusia garaitu zuen Jena eta Auerstedteko guduan, Armée Handia Ekialdeko Europarantz abiatu zen, eta errusiarrak garaitu zituen 1807ko ekainean Friedlanden: Laugarren Koalizioko herrialde garaituak Tilsiteko Itunak onartzera behartu zituen. Bi urte geroago, austriarrek frantsesei desafio egin zieten berriro Bosgarren Koalizioaren gerran, baina Napoleonek Europaren gaineko kontrola sendotu zuen, Wagrameko guduan arrakasta izan ondoren.
Sistema Kontinentala zabaltzeko asmoz, Britainia Handiaren aurkako enbargoa, Napoleonek Iberiar Penintsula inbaditu zuen eta 1808an, bere anaia Josef Espainiako Errege izendatu zuen. Espainiarrak eta portugaldarrak Penintsulako Gerran matxinatu egin ziren eta Napoleonen kargu militarren porrotarekin amaitu zen. Napoleon Errusia inbaditzen saiatu zen 1812ko udan, Napoleonen Grande Arméearen erretiroaren lekuko izan zen kanpaina. 1813an, Prusia eta Austria Errusiako indarrekin elkartu ziren Frantziaren aurkako Seigarren Koalizioan. Kanpaina militar kaotiko baten ondorioz, koalizio-armada handi batek Napoleon suntsitu zuen Leipzigeko guduan, 1813ko urrian. Koalizioak Frantzia inbaditu, Parisen sartu, eta Napoleon 1814ko apirilean abdikatzera behartu zuen. Elba uhartera erbesteratu zuten, Korsika eta Italia artean. Frantzian, Borboiak boterera eraman zituzten. Napoleonek, ordea, Elbatik ihes egin zuen 1815eko otsailean eta Frantziaren kontrola hartu zuen. Aliatuek Zazpigarren Koalizioa osatuz erantzun zuten, 1815eko ekainean Waterlooko Batailan Napoleon garaitu zuena. Britainiarrek Santa Helena uharte urrunera erbesteratu zuten: han 1821ean hil zen, 51 urte zituela. Napoleonek eragin handia izan zuen mundu modernoan, eta erreforma liberalak ekarri zizkien konkistatu zituen herrialde askori, batez ere Herbehereetako, Suitzako eta Italia modernoko eta Alemaniako lurraldeei. Politika liberal asko ezarri zituen Frantzian eta Mendebaldeko Europan.",wiki
"Nomadak bizileku finkoa ez daukaten eta leku batetik bestera mugitzen diren pertsonak edo pertsona-taldeak dira. 
Gizakiak denbora luzean izan dira nomada Historian zehar, eta oraindik ere badira nomadak diren gizatalde batzuk; herri nomada ezagunenak tuareg, beduino, pigmeo eta ijitoak dira.
Historiaurrean, gizakiak nomadak ziren, leku batetik bestera ibili behar izaten zutelako behar zituzten baliabideak eskuratzeko: beraientzako eta abereentzako janaria, jantziak, tresnak, etab. Leku batean topatzen zituzten baliabideak bukatzen zirenean, beste leku batera joan behar izaten zuten, bizi ahal izateko. Nomadismoa deitzen zaio bizimodu horri. Horregatik, gizakiek aterpe naturalak erabiltzen zituzten bizileku gisa; haitzuloak, adibidez. Nekazaritza asmatu eta zabaldu zenean, aldiz, gizakiak baliabideak eskuratzeko modu finkoagoa lortu zuen, eta, horrela, ez zuen gehiago leku batetik bestera mugitzen ibili beharrik izan. Hala, bizileku finkoetan bizitzen hasi zen; bizimodu horri sedentarismoa deitzen zaio.
Gaur egun, 30-40 milioi nomada inguru daude munduan, baina gero eta gutxiago dira.

Deutsch

Español
Français",txiki
"Nomada jendea edo nomadak bizileku finkoa eduki ez eta leku batetik bestera mugitzen diren gizataldeak dira. Munduan 30-40 milioi nomada inguru daude, azken hamarkadetan beheranzko joera. Kultura asko tradizionalki nomadak izan dira, baina ohiko nomada portaera gero eta txikiagoa da herrialde industrializatuetan. Badude herri erdinomadak, sasoiko mugitzen direnak, baina bizileku iraunkorra dutenak.
Nomaden adibideak dira: Groenlandiako eskimalak bezalako herri ehiztari-biltzaileak, Amazoniako populazioak Hego Amerikan, Saharako basamortuko tuareg bezalako artzain nomaden herriak, herri beduino arabiarrak eta Asia erdialdeko zenbait herri. Mongoliako gaur egungo biztanleen kopuru handi bat ere nomadak dira.
Jarduera ohikoenak ehiza, fruituen bilketa eta artzaintza dira tradizionalki.",wiki
"Olmeka kultura gaur egungo Mexikon Kristo aurreko 1500 urteetatik gure aroko 400. urtera arte garatu zen zibilizazioaren izena da, gaur egungo Veracruz estatuaren hego-ekialdean eta Tabasco mendebaldean. Klima epel eta oso hezeko gunea da, Coatzacoalcos, San Juan eta Tonalá bezalako ibai emaritsuek ureztatzen dutena.
Inguruko hezetasuna eta ibai hauen iturriak direla eta, euri garaian ibaiek gainezka egin ohi dute. Eskualde honetako landaredia, antzina, oihan tropikal lodi batek estali zuen, gaur egun desagertzear dauden espezie ugariren habitata zena, besteak beste, jaguarra, lumaje preziatuko hegaztiak, guakamaio eta ketzalak, espezie ezberdinetako narrastiak eta tapirra bezalako ugaztunak.

Français",txiki
"Olmeka Mesoamerikako antzinako zibilizazioa izan zen, Mexikoko golkoaren kostaldeko eskualde zabal batean garatu zena, oraingo Veracruz estatuan eta Tabasco ekialdean. Ezagutzen den Amerikako lehen zibilizazioa izan zen, eta K.a. 1250. urtetik K.a. 500-400. urtera arte iraun zuen. Kultura honen hiru gune nagusiak San Lorenzo, La Venta, Cerro de las Mesas eta Tres Zapotesen daude, non eraikin erlijioso eta tenpluak izan zitezkeenen hondakinak aurkitu diren.  Olmeken arkitektura monumentala, harrizko eskultura eta  jadez eginiko oroitarri zein zeramikarekin, eredu estetiko idealizatuak sortu zituzten, jaguarraren aurpegia protagonista izanik.",wiki
"Otomandar Inperioak Ekialde Hurbilaren eta Europako ekialdearen zati handi bat menderatu zuen ia 600 urtez. Sortu, 1299an sortu zen, eta 1923an amaitu zen. Haren ordez, gaur egungo Turkia izeneko herrialdea sortu zen.",txiki
"Otomandar Inperioa (otomandar turkiera zaharrean: دولت عالیه عثمانیه, Devlet-i Âliye-yi Osmâniyye; azken otomandar turkieran eta egungo turkieraz: Osmanlı Devleti edo Osmanlı İmparatorluğu) 1299tik 1922 arte turkiarrak buru zituen inperioa izan zen, etnia eta erlijio anitzekoa. Boterearen erpinean (XVI. eta XVII. mendeetan), hiru kontinentetan zehar hedatzen zen: hego-ekialdeko Europan, Ekialde Hurbilean eta Iparraldeko Afrikan. Mendebaldean, egungo Marokoko mugetaraino; ekialdean, Kaspiar itsasoraino; iparraldean, egungo Austriako mugetaraino; eta hegoaldean, egungo Somaliaraino. Hogeita bederatzi probintzia —gehi bere mendeko Moldavia, Transilvania eta Valakia printzerriak— izatera iritsi zen. Otomandar Inperioari batzuetan Ate Gorena ere esaten zaio. Hala ere, deitura horrek berez Otomandar Gobernua izendatzen du, sultanaren jauregian kanpotarrentzat irekita zegoen ate bakarra baitzen.Konstantinopla hiriburua izanik, eta Mediterraneoko arroaren inguruko lurren kontrola hartuta, Otomandar Inperioa ekialdeko eta mendebaldeko munduen arteko elkarrekintzen erdian egon zen sei mendez. Nahiz eta lehen uste izan Inperioa gainbeheran sartu zela Suleiman I.a hil ondoren, iritzi hori ez dute babesten unibertsitateko historialari gehienek. Inperioak ekonomia, gizartea eta armada indartsu eta malguak mantendu zituen XVII. eta XVIII. mendearen zati handi batean. Otomandarrek porrot militar larriak jasan zituzten XVIII. mendearen amaieran eta XIX. mendearen hasieran, eta, horren ondorioz, Tanzimat izeneko eraberritze eta gaurkotze prozesu zabal bati ekin zioten. Hala, XIX. mendean zehar, Otomandar estatua askoz indartsuago eta antolatuago bihurtu zen, nahiz eta lurralde galera gehiago izan, batez ere Balkanetan, non estatu berriak sortu baitziren. Inperioa XX. mendearen hasieran Alemaniarekin aliatu zen, azken lurralde galerak eragin zituen isolamendu diplomatikotik ihes egin nahirik, eta, hala, Lehen Mundu Gerran sartu zen Erdialdeko Inperioekin batera. Ez zen oso prestatua gerra moderno batean parte hartzeko, eta inperioak barne tentsio garrantzitsuei ere aurre egin behar izan zien, batez ere bere arabiar lurraldeetan, 1916-1918ko arabiar iraultzarekin. Bien bitartean, Otomandar gobernuak abusuak egin zituen, baita genozidioa ere, armeniarren, asiriarren eta greziarren aurka.
Inperioaren gainbeheraren erdian, Lehen Mundu Gerraren ondoren potentzia aliatuek haren lurraldearen zati bat okupatu zutelarik, Otomandar Inperioa zatitu egin zen; Ekialde Hurbileko lurraldeak galdu zituen, Erresuma Batuaren eta Frantziaren artean banatuta, Nazioen Ligaren aginduen arabera, aintzat hartutako lurraldeen independentziaren zain: Palestina, Mesopotamia (geroago Irak izango zena), Siria eta Libano. Turkiako independentzia gerrak okupatzaile aliatuen aurka izandako arrakastaren ondorioz, Turkiako Errepublika sortu zen, 1923ko urriaren 29an, Ankaran, Anatoliaren bihotzean aldarrikatua, eta monarkia otomandarra indargabetu zen.",wiki
"Piratak itsasontziei erasotzen dieten kriminalak dira. Pirata ospetsuenek XVI. mende amaieratik XIX. mende hasierara arte nabigatu zuten zazpi itsasoetan zehar. Pirateriaren ohiko sinboloa garezur bat eta izterrezur gurutzatuak dituen bandera beltza da.
Jendeak piratei buruz dituen ideia asko abenturei eta lurperatutako altxorrei buruzko liburu eta filmetatik datoz. Istorio horietan benetako gertakariak eta asmatutako kontakizunak nahasten dira. Adibidez, Kidd kapitaina eta Bizarbeltz izeneko piratei buruzko istorio asko daude, baina horietako gehienak asmatuak dira. Hala ere, egia da pertsonaia horiek benetan existitu zirela eta piratak izan zirela. 
Benetako piratek ontzi txiki eta azkarrak erabiltzen zituzten, horrela hobeto armatuta zeuden ontziei handiagoei ere eraso ahal izateko. Ezpataz eta pistolaz armaturik, piratak beste itsasontzira igotzen ziren. Ontziko karga lapurtzeaz gain, itsasontzia bera ere haientzat hartzen zuten. Ondoren, ontzi horiek saldu egiten zituzten edo ontzi pirata bihurtzen. Batzuetan, bidaiariak edo itsasontziko tripulazioa aske uzteko, erreskatea eskatzen zuten. Horrek esan nahi du dirua eskatzen zutela gatibuak askatzearen truke.
Pirata batzuek arau zorrotzak jartzen zituzten euren itsasontzietan. Adibidez, norbaitek beste gizon baten altxor zatia lapurtzen bazuen, heriotza zigorra jarri ahal zioten.  Pirata-ontzietan ezin ziren emakumeak sartu; hala ere, egon ziren zenbait emakume pirata. Horiek gizonez mozorrotzen ziren piraten tripulazioarekin bat egiteko.",txiki
"Pirateria edo itsaslapurreta itsasoan eginiko lapurreta da, estatu burujabe baten baimena izan gabe. Itsas lapurreta nazioarteko uretan edo estatu baten jurisdikzio gabeko lekuetan egiten da gehienetan, itsasontziko bere zama lapurtzeko edo bere bidaiariak esklabo bihurtzeko.
Piratek bere kabuz jokatzen zuten bitartean, kortsarioek ""nabigatzeko"" baimenak zituzten bere herrialde etsaien merkatari ontziei eraso egiteko eta bertako zama lapurtzeko. Horrexegatik zaila zen esatea nor zen pirata eta nor kortsarioa, adibidez, Francis Drake kortsario britainiarra pirata bat baino ez zen espainiar agintarien ustez.
Nazioarteko zuzenbidearen definizioa Nazio Batuen itsas zuzenbidearen itunaren 101. artikuluan agertzen da.",wiki
"Ponpeia Italiako hiri bat da, Napolitik hurbil dagoena, Campania izeneko eskualdean. Vesuvio sumenditik hamar kilometro ingurura dago. Azken erroldako (2016ko) datuen arabera, 25.000 biztanletik gora ditu. 
Ponpeia hiri erromatar zaharraren hondakin arkeologikoa daude bertan; berau gure aroko 79. urtean suntsituta geratu zen, Vesuvio sumendiaren erupzio baten ondorioz. Biztanle asko hil ziren erupzioaren eraginez, eta haietako askoren gorpuen igeltsuzko kalkoak ikus daitezke orain; izan ere, errautsek eta material bolkanikoek osorik estali zuten hiri zaharra, eta horri esker kontserbatu ahal izan da nahiko modu onean. Hiriko kaleak, hainbat tenplu eta etxe, anfiteatroa eta beste leku asko ikus daitezke.

Gaur egun, Italiako leku turistikorik ezagunenetako bat da: urtero, 5 milioi bisitari baino gehiago joaten dira Ponpeia zaharra bisitatzera.

Deutsch
English
Español
Français",txiki
"Ponpeia (latinez: Pompeii; italieraz: Pompei) Antzinako Erromako hiri bat izan zen, Vesuvio sumendiaren magalean zegoena. Egungo Pompei udalerrian zegoen. K.a. VI. mendetik aurrera greziarrak, etruskoak eta samniarrak bizi izan ziren bertan.
Ondoren, erromatar aberatsen udako hiria izan zen (K.a. 89). Lurrikara batek hondatu zuen K.o. 63an eta 79ko urriaren 24an, Vesuvioren errautsek eta harriek estali zuten oso-osorik. 1748az geroztik egindako indusketa-lanei esker, bizimodu erromatarra ederki erakusten duten ateak, kaleak, etxeak, dendak, tenpluak, mosaikoak, horma-pinturak, eskulturak, etab. aurkitu dira.",wiki
"Titanic itsasontzi dotore handi bat izan zen, 1912ko apirilaren 14an izozmendi edo iceberg batekin talka egin eta gero hondoratu egin zena, Ternua inguruan (Kanada).",txiki
"RMS Titanic britaniar bidaiari itsasontzi handia izan zen, 46.000 tonakoa, Amerikarako lehen bidaian izozmendi baten jo eta urperatu zena Ternuako hegoaldean, 1912ko apirilaren 14-15eko gauean. Ezbeharrean 1.500 lagun baino gehiago hil ziren.",wiki
"Sedentarismoa bizitoki finko bat hartzen duten giza populazioen egoera da, nomadismoaren aurkakoa. Sedentarismo egoeran bizi diren populazioak sedentarioak direla esaten da.  Neolitikoan hasi ziren populazio sedentarioak ugaltzen (Neolito garaian, duela 10.000 urte inguru), aurretik ere baziren arren. Ehiza urritzeak, eta nekazaritzaren eta abeltzaintzaren garapenak eragin zuten sedentarismoa. Horren eragin nagusia, herri eta hirien sorrera eta zibilizazioen garapena izan zen.",txiki
"Sedentarismoa bizitoki finko bat hartzen duten giza populazioen egoera da, nomadismoaren aurkakoa. Sedentarismo egoeran bizi diren populazioak sedentarioak direla esaten da. Sedentarismo egoera batera iragaten den aldiari sedentarizazio deritzo. Aurretik populazio sedentarioak baziren ere, Neolitikoan hasi ziren ugaltzen. Horren efektu nagusia, herri eta hirien sorrera eta zibilizazioen garapena.",wiki
"Siriako gerra zibila gatazkan dauden hainbat alderdiren artean 2011n hasitako borroka armatua da. Hasieran, Bashar al-Assad diktadorearen soldaduen eta herrialdean aldaketa politikoak nahi zituzten herritarren arteko borroka bat zen. 
Geroago, beste talde batzuk ere sartu ziren gerran. Adibidez, kurduek estatu burujabe propioa ezarri nahi dute herrialdearen iparraldean. Estatu Islamikoa izeneko talde armatuak ere hartzen du parte gatazkan; beste guztien aurka borrokatzen da eta Siria estatu musulman erradikal bat bihurtu nahi du. Siriako zenbait lekutan, Al Kaida talde terroristako kideak ere sarturik daude gatazkan. Gainera, beste hainbat estatu ere esku hartzen ari dira gerran euren interesengatik, Turkia, Saudi Arabia, Iran eta Errusia, besteak beste.
Gerra honetan, jadanik milioi erdi pertsona baino gehiago hil direla kalkulatzen da. Horrez gain, zenbait milioi siriarrek herrialdetik ihes egin dute eta gehienak Europara iristen saiatu dira asiloa eskatzeko. Oso gutxik lortu dute, ordea, eta asko egoera txarrean bizi dira oraindik errefuxiatu edo iheslarien kanpamentuetan, batez ere Turkian, baina baita Grezian ere.",txiki
"Siriako Gerra Zibila Sirian Arabiar Udaberriaren piztu ondorenetik (2011ko udaberria) izaten ari den gerra zibila da, nazioarteko esku hartze zabalarekikoa. Aurrez aurre ditu, alde batetik, Siriako Gobernua, besteak beste bere alde dituelarik Baxar al-Assadek zuzendutako Baath Alderdi Arabiar Sozialistaren kideak, Siriako Armada, Hezbola, Iran eta Errusia; bestetik, Siriako Biltzar Nazionalean elkarturiko matxinoak, Gobernuaren aurkakoak; bestetik, Konkistako Armada koalizio islamista, Gobernuaren aurkakoa; bestetik Estatu Islamikoa, Gobernuaren aurkakoa; bestetik, Rojavako kurduen armada, Gobernuaren aliatua; bestetik, AEBek, Turkiak eta beste hainbat mendebaldar eta arabiar herrialdek eratutako Indar Berezi Bateratu Konbinatua, Siriako Gobernuaren, Konkistako Armadaren eta Estatu Islamikoaren aurkakoa. Gatazka 2011ko urtarrilaren 26an hasi zen, hasieran giza eskubideen aldarrikapen bat baino ez izanik; baina, denboraren poderioz, alderdi bien jokabideek okerrera egin zuten eta bortizkeria nagusitu zen.
Nazio Batuen arabera, 2013an jada miloi bat errefuxiatu eta 80.000 hildako zeuden, Arabiar Udaberriaren gatazkarik gogorrena eta Siriako historia modernoan latzena izanik. XXI. mendean Irakeko Gerra eta gero hildako gehien izan dituen gerra da.",wiki
"Sumer munduko lehen zibilizazio aurreratuetako bat izan zen, antzinako Egipto baino oraindik ere lehenagokoa. Zibilizazio hau Mesopotamia hegoaldean garatu zen, Tigris eta Eufrates ibaien artean, hau da, gaur egungo Iraken, gutxi gorabehera K.a. 5500 eta 2000 urteen artean. Dirudienez, sumertar zibilizazioa desagertzearen arrazoiak kanpoko inbasioak, barne-gatazkak eta klimaren eta ingurumenaren aldaketak izan ziren.
Ez dugu sumertarren jatorria ezagutzen. Haien hizkuntzak ez du inongo zerikusirik gaur egun ezagutzen ditugun hizkuntzekin. Sumer izena akadtarrek, iparralderago bizi zen herri batek, eman zieten. Azkenean, herri honek konkistatu zuen Sumer.
Eufrates eta Tigris ibaiei esker, sumertarrek lur emankorrak zituzten, eta nekazaritza eta merkataritza garatu ahal izan zituzten. Komunitate sumertarrak hiri-estatuetan zeuden antolatua, eta hauetako bakoitzean apaiz edo errege batek agintzen zuen.
Sumertarrek beste zibilizazioek baino askoz lehenago eraiki zituzten hiri handiak. Sumertarren lehen hiri handia Uruk izan zen, K.a. 5500. urte aldera existitu zena aztarna arkeologikoen arabera. Badirudi sumertarrek idazkera kuneiformea ere asmatu zutela, historiako idazkera mota zaharrenetako bat, ondoren beste herriek erabili zutena. Testu zaharrenak K.a. 3000. urte ingurukoak dira. 
Eguna 24 ordutan eta ordu bakoitza 60 minututan zatitzea ere sumertarrek asmatu zutela ematen du. Gurpila ere sumertarrek asmatu zutela uste izan zen denbora luzean; gurpila, ordea, askoz ere lehenagokoa da.",txiki
"Sumer (edo Shumer, Sumeria, Šumer) antzinako Mesopotamiaren parte zen eskualdea da, Eufrates eta Tigris ibaien arteko lurralde oparoan.
Sumertarrak munduko lehen zibilizaziotzat hartuak dira. Haien jatorria ezezaguna da eta hipotesi ugari dago. Hipotesi zabalduenen arabera, bertako gizataldeen eta Iran zein Indiakoen arteko nahasketaren ondorio dira sumertarrak.
Sumertarrek euren lurraldeari Kengi (ki) zeritzoten. Termino honen akadierazko forma mat Sumeri da, hots, Sumerren lurraldea.",wiki
"Téano matematikari bat zen eta material guztia zenbaki naturalekin neur daitekeela uste zuen, beraz, dena neurri zehatz batekin adierazi zitekeela esan zuen. 
Miloren alaba eta Pitagorasen zaindaria izan zen. Matematika, fisika eta medikuntzari buruzko tratatuak idatzi zituen.",txiki
"Teano (antzinako grezieraz: Θεανώ, Theanố) edo Deinono (Crotona, K.a. VI. mendea - ??) Pitagorasen ikaslea, lehen jarraitzaile eta emaztea izan zen, honen heriotzaren ondoren eskola pitagorikoaren buru bilakatu zena. Bere bi alaben laguntzaz jakintza matematiko eta filosofikoa zabaltzen jarraitu zuen Grezia eta Egipton.",wiki
"Andres Urdaneta (Ordizia, Gipuzkoa, 1508 - Mexiko, 1568) kosmografoa, Erromatar Eliza Katolikoko apaiza, esploratzailea eta marinela izan zen. Ospe handia hartu zuen bere garaian, orduko merkataritzarako berebiziko garrantzia zuen Itzulbidaia (gaztelaniaz, Tornaviaje) egiteko bidea edo Urdaneta bidea aurkitu baitzuen, hau da, Ozeano Barea zeharkatuz Filipinetatik Ameriketara itzultzeko ibilbidea. Bi bidaia garrantzitsu egin zituen: 

Loaisaren Espedizioa (1525-1537).
Legazpiren Espedizioa (1564-1566).Bere jaioterrian, Ordizian, Andres Urdanetaren estatua eraiki zen.",txiki
"Andres Urdaneta Zerain (Ordizia, Gipuzkoa, 1508 – Mexiko, 1568ko ekainaren 3a) kosmografoa, Erromatar Eliza Katolikoko apaiza, esploratzailea eta itsastarra izan zen, Espainiako koroaren zerbitzura. Ospe handia hartu zuen bere garaian, orduko merkataritzarako berebiziko garrantzia zuen Itzulbidaia egiteko bidea edo Urdaneta bidea aurkitu baitzuen, hau da, Ozeano Barea zeharkatuz Filipinetatik Ameriketara itzultzeko ibilbidea.",wiki
"Victoria itsas zabaleko ontzi bat izan zen, Gipuzkoan egina. Hasiera batean, Gaztela eta Ingalaterra arteko merkataritzarako erabili zen. Hala ere, itsasontzi hau ezaguna da munduari bira eman zion lehen ontzia izan zelako, Juan Sebastian Elkano buru zuela.
Itsasontzi honen azkenengo jabea, Ondarruko Domingo de Apallua izan zen, baina  Zarauzko ontzioletan egin zuten 1515an. Izena Sevillako eliza bati zor dio: Victoria de Triana izena duen eliza bati.
Itsasontzi honek, Bizkaiko 85 kupelentzako ahalmena zuen, hau da, 102 tonako pisua eta 300.000 marabediko prezioa izan zuen. Munduari bira ematearen espedizioaren hasieran, ontziaren tripulazioa 45 gizonek osatzen zuten: 9 ofizial, 11 itsas-gizon, 3 artillari, 10 itsasmutil, 2 morroi eta beste 10 gizon, kapitainaren zerbitzariak edo beste zirenak.
Espedizioa guztira 260 lagun eta bost itsasontzi zituela abiatu zen, 1519ko abuztuaren 10ean; 18 lagun eta itsasontzi bat baino ez ziren itzuli, 1522ko irailaren 6an.",txiki
"Victoria karraka motako itsasontzi bat izan zen, Fernando Magallaes buru zela 1519ko abuztuaren 10ean Espezieen uhartedira abiatutako lehendabiziko espedizioan erabilitako bost itsasontzietatik bat. Bidaia hartatik Sanlúcar de Barramedara itzuli zen bakarra izan zen 1522ko irailaren 6an; eta, beraz, baita munduari bira eman zion lehena ere, Juan Sebastian Elkano buru zuela.",wiki
"Erresuma Batuko Viktoria erregina (1819 - 1901) Britainia Handiko eta Irlandako Erresuma Batuko erregina izan zen 1837tik 1901era arte, eta Indiako lehen enperatriza, 1876tik eta 1901era arte. 
Haren agintaldiko denborari ""Viktoriar Aroa"" deitzen zaio askotan. Aro honetan, aldaketa eta aurrerapen sozial, ekonomiko eta teknologiko handiak gertatu ziren Erresuma Batuan eta mundu osoan; Britainiar Inperioa oso azkar hedatu zen, bereziki Afrikan, Asian eta Ozeanian.
Oso gazterik bihurtu zen erregina, 18 urte besterik ez zuela, Erresuma Batuko aurreko erregea, Gilen IV.a, haren osaba zena, hil zenean. Errege hori tronua har zezajeen seme-alabarik izan gabe hil zen, eta haren iloba Viktoriak bakarrik har zezakeen tronua, Viktoriaren aita eta hiru anaiak ere hilda baitzeuden. Oso agintaldi luzea eduki zuen, 64 urtez izan zen erregina.
Hil zenean, haren seme zaharrena, Eduardo VII.a, bihurtu zen errege.",txiki
"Viktoria (1819ko maiatzaren 24 – 1901eko urtarrilaren 22a), Britainia Handiko eta Irlandako Erresuma Batuko erregina izan zen 1837tik 1901era arte, eta Indiako lehen enperatriza, 1876tik eta 1901era arte. Haren erreginaldiak 64 urte iraun zuen; hots, Erresuma Batuko bigarren erreginaldirik luzeena. Haren erreginaldiari maiz Viktoriar Aroa deritzo.
Viktoriaren aita Eduardo Kent and Strathearn-ekoa zen, Jurgi III.a Erresuma Batukoaren laugarren semea. 1802an, Eduardo hil ostean, Viktoria bere ama Viktoria Saxonia-Cobourg-Saafeld-ekoaren zaintza hertsiaren pean geratu zen. 18 urterekin erregina izendatu zuten, bere osaba guztiak seme-alaba bizirik gabe hil ziren eta. Garai horretan Erresuma Batua monarkia konstituzional bat zen, eta errege edo erreginak zuzeneko botere politiko txikia zuen. Maila pribatuan, gobernuaren eta ministroen erabakiak baldintzatzen saiatu zen. Maila publikoan, moralitatearen estandar zorrotzen ikono nazional gisa hartzen da.
Viktoria bere lehengusu Alberto Saxonia-Coburg eta Gothakoarekin ezkondu zen 1840an. Euren bederatzi seme alabek kontinente osoko errege familia eta nobleekin egin zituzten ezkontzak. Horregatik, ""Europaren amona"" ezizena eman izan zaio. Albertoren heriotzaren ostean, 1861ean, Viktoria dolu egoera batean sartu zen eta agerpen publikoei uko egin zien. Haren itxialdia zela eta, errepublikanismoa indartu zen. Hala ere, haren agintaldiaren bukaeran popularitatea irabazten joan zen. Haren Urrezko Jubileoa eta Diamantezkoa ospakizun publikorako garaiak izan ziren.
Haren erreginaldiak 63 urte iraun zuen, garai horretararte egondako erregealdirik nahiz erreginaldirik luzeena. Horrek Erresuma Batuko historian aro bat izendatzea ekarri zuen: Viktoriar Aroa. Haren agintaldian Industri Iraultzaren garapen nagusia suertatu zen, zeinak herrialdea ekonomikoki, teknologikoki eta sozialki eraldatu baitzuen. Urte horietan, halaber, Britainiar Inperioa izugarri hedatu zen eta bere gailurrera iritsi. Hori guztia zela eta, garaiko botere handiena bilakatu zen Erresuma Batua. Hannover Etxeko azken britainiar monarka izan zen, haren seme Eduardo VII.a Erresuma Batukoak Saxonia-Coburg eta Gotha etxeko lerroa eraman baitzuen, aitak bezala.",wiki
"Weimarko Errepublika 1919tik 1933ra Alemaniak izan zuen erregimen politikoa izan zen. Lehen Mundu Gerrako porrotaren ostean, Weimar hirian nazio-batzarra bildu zen, herrialdeari konstituzioa emateko. 
Alemanian demokrazia liberala eratzeko lehendabiziko saioa izan zen. Errepublikak ezin izan zion aurre egin.

Deutsch",txiki
"Weimarko Errepublika 1919tik 1933 arte Alemaniak izan zuen erregimen politikoa izan zen. Lehen Mundu Gerrako porrotaren ostean, Weimar hirian nazio-batzarra bildu zen, herrialdeari konstituzioa emateko. Gobernu era berria gorabehera, Errepublikaren izen ofiziala Deutsches Reich («Alemaniar Inperioa») zen. Weimarko Errepublika historialariek asmatutako esapidea da.
Weimarko Errepublika Alemanian demokrazia liberala eratzeko lehendabiziko saioa izan zen. Garai gatazkatsua izan zen, eta Errepublikak ezin izan zion aurre egin. Adolf Hitlerrek eta Alderdi Nazionalsozialistak 1933an boterea lortu ondoren, Gleichschaltung izeneko neurriak indarrean jartzean, demokrazia sistema de facto bertan behera utzi zuten, nahiz eta legez Bigarren Mundu Gerraren ostean baino ez gertatu.",wiki
